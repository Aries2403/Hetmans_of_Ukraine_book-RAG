Іван Степанович Мазепа
(1639 (1640)-1709)
Гетьман України І. Мазепа (1687—1709) був високо інтелек­
туальною особистістю, здобувши ґрунтовну освіту, володів
кількома іноземними мовами на різному рівні, мав інтерес до
ренесансового бачення правителя та держави, сам не цурав­
ся мистецтв — музики і віршотворення, цікавився архітек­
турою, книгами на рівні бібліофільства, образотворчим та
ужитковим мистецтвом. Наближав до себе богословів та
філософів, а також поетів, творців образотворчого мистец­
тва, будівельників-архітекторів.
Розвиток освіти бачив як один із магістральних курсів у своїй
політиці, віддаючи цьому чимало уваги; зокрема підніс зна­
чення Київської академії, сприяв заснуванню Чернігівського
колегіуму, добирав керівників освітнього процесу, дбав про
науки та вчених.
Активно сприяв національному книгодрукуванню і прикладно­
му до нього граверству, фінансуючи різні видання особисто.
Дбав про церкву і підносив її: по-перше, через будівництво
храмів, по-друге, через її мистецьке та обрядове наповнення.
Через універсали намагався вирівняти відносини між стана­
ми, постаючи проти зловживань козацької старшини щодо
міщан, монастирів та тієї ж старшини щодо біднішого ко­
зацтва, піклувався про полегшення тягарів робочим станам.
Володіючи сильною персональною владою, застосовував ко­
лективні форми правління, зокрема Генеральну раду. Прав­
ління творив на раціоналістичній основі, засновуючи його на
мудрості, розумі, доцільності та реальних можливостях.
Інтереси держави та своєї землі ставив вище особистих
і віддавався їм із самопосвятністю, хоч мав і свої вади.
Поклавши своє життя на вівтар служіння Україні, гетьман
1. Мазепа полишається однією з найсуперечливіших постатей
нашої історії.
Навколо постаті гетьмана І. Мазепи ось вже майже три
століття точаться гострі суперечки, схрещуються різні, час­
то полярні, думки. Захоплення, різке неприйняття, замов­
чування — щонайменше такий діапазон суджень про нього.
Що спонукало його перейти від одного правителя до
іншого? Чому улюбленець Петра І, удостоєний небувалих
царських щедрот, став його заклятим ворогом? Яке його
місце серед українських гетьманів?
Деякі дослідники, спираючись на те, що герб Івана
Мазепи надто схожий із гербом Курцевичів, нащадків Ко-
ріята Гедиміновича, роблять висновок, що Іван Мазепа —
князівського роду. В усякому разі, маємо документальні
дані з середини XVI століття, що пращур гетьмана (Мико­
ла) дістав від польського короля Сигізмунда І в 1544 році
у Білоцерківському повіті на Київщині маєток Мазепинці
й за це мусив виконувати в місцевого старости кінну служ­
бу. Його син Михайло в 1572 році отримав від короля
Сигізмунда II Августа підтвердження на володіння Мазе-
пинцями, а від короля Генріха Валуа — привілей на село
Пісочне біля Любомира. Чоловіки з роду Мазеп дружили
з козаками. Син Михайла Теодор брав участь у повстаннях
Косинського, Лободи та Наливайка. У 1597 році його було
засуджено у Варшаві до смертної кари. Про нього згадують
українські літописи, де він називається полковником. Дру­
гий син Михайла — Микола — успадкував Мазепинці.
Син Миколи — Степан Мазепа, батько гетьмана Івана
Мазепи, в 1659 році одержав від короля Яна-Казимира не
тільки підтвердження родового посідання в Мазепинцях, а
й переведення їх у дідизну, тобто у вічне володіння. Біогра­
фія Степана Мазепи досить бурхлива. У молоді літа активно
діяв у внутрішніх шляхетських війнах. У 1639 році його було
засуджено на інфамію (поставлено поза законом) і кару
смертю за вбивство шляхтича Зелінського. Степану Мазепі
довелося використати свої впливи й багато грошей, щоб
через кілька років, помирившись з родиною вбитого, одер­
жати охоронного листа Яна-Казимира. У 1662 році цей ко­
роль титулував Степана Мазепу чернігівським підчашим.
У 1654 році Степан Мазепа пристав до козаків і став
білоцерківським отаманом. Він не поспішав визнавати
московське підданство, мріючи про рівноправний феде­
ративний союз із Польщею. Помер Степан Мазепа десь
у 1665 році. Саме тоді король у таборі під Равою настано­
вив чернігівським підчашим сина покійного Степана Ма­
зепи — Івана Мазепу, майбутнього гетьмана України.
Дата народження Івана Мазепи точно не встановлена.
Дослідники називають 1639, 1640 і 1646 роки і навіть 
і 1632 роки. Найбільше схиляються до 1640 року. Дитинство
його промайнуло на тлі козацького життя. На Білоцерків-
щині розміщувався реєстровий полк. Свідомим підлітком
Іван, мабуть, спостерігав Національно-визвольну війну ук­
раїнського народу під проводом Богдана Хмельницького.
Змалку він сприйняв і козацькі військові вправи, навчився
їздити верхи, володіти рушницею, пістолем, шаблею.
Мати Івана Мазепи — Марія, з українського шляхет­
ського роду Мокевських — продовжувала в сім’ї традиції
того українського шляхетства, яке залишалося вірним пра­
дідівській вірі. Вона була освіченою, сміливою, твердого
духу, дуже діяльною жінкою, свідомою патріоткою, виріз­
нялася палкою прихильністю до православної віри, була
членом («сестрою») Луцького православного братства. По
смерті чоловіка постриглася в черниці, була ігуменею Фло-
рово-Вознесенського монастиря в Києві, знана під іменем
ігумені Магдалини. На її кошт у цьому монастирі була
побудована кам’яна церква.
Мати мала великий вплив на майбутнього гетьмана.
Протягом усього життя вона допомагала синові мудрими
порадами. Померла у 1707 році. Саме матері Іван Мазепа
мусив завдячувати вихованій у нього відданості православ­
ній церкві, яку він зберігав усе життя. Мати послала його
вчитися до Києво-Могилянської колегії, де викладали про­
славлені професори, котрі здобували освіту в європейських
університетах.
Закінчивши колегію, Іван повернувся до батьківської
оселі. Михайло Мазепа, мріючи про велику кар’єру для
сина, вирядив його на навчання до єзуїтської колегії у
Варшаві. Івану пощастило, завдяки допомозі деяких ук­
раїнських магнатів він став «покойовим» у короля Яна-
Казимира. Король Ян-Казимир щороку відправляв у За­
хідну Європу трьох талановитих юнаків продовжити освіту,
і Мазепа став одним із таких обранців. Він побував в Італії,
Франції, Німеччині. З 1657 року жив у голландському місті
Девентері під ім’ям Йоганеса Колединського, опановуючи
артилерійську справу. Іван набрався якогось досвіду в між­
народній політиці, бував навіть при дворах володарів.
Після повернення Мазепи до королівського двору Ян-
Казимир доручав йому кілька дипломатичних місій в Укра­
їні, й той успішно їх виконав. Перебування юнака Мазепи
при королівському дворі було для нього доброю школою
політичної діяльності й придворної інтриги, дало йому
досконале знання польського світу (згодом це високо ці­
нуватиме російський самодержець Петро І) і створило
йому впливові зв’язки в польсько-литовських магнатських
колах, які він зберіг до кінця життя. Й саме в цей час
утворилася та репутація І. Мазепи, яка зробила його героєм
різних, здебільшого фантастичних оповідань сучасників,
нерідко заздрісних і ворожих, і романтичної легенди бага­
тьох поколінь письменників, митців та навіть істориків.
Наприкінці 1663 року Польща зробила останню спро­
бу відвоювати Лівобережну Україну. Король зі значним
польським військом, правобережними козацькими полка­
ми на чолі з Тетерею та союзними татарськими ордами,
палячи й руйнуючи села та містечка, спустошуючи все на
своєму шляху, дійшов до Глухова. Лівобережні козаки,
міщани й селяни чинили їм упертий опір. У лютому 1664 ро­
ку король мусив відступити на Правобережну Україну, де
теж піднялося повстання проти Польщі.
Іван Мазепа був у королівській дружині в складі поль­
ського війська. Але ще в жовтні 1663 року на початку
походу, коли королівський двір зупинився в Білій Церкві,
Мазепа покинув його й поїхав на хутір свого батька, до
Мазепинців: «одклонившися за службу королеві, зостал
при отцу своєму» (С. Величко), допомагаючи старому й,
мабуть, вже хворому батькові в маєткових та господарських
справах, які вимагали тоді особливої уваги.
Є відомості, що і деякі інтриги королівського двору, й
романтичні пригоди його особистого життя перервали ка­
р’єру І. Мазепи. З легкої руки Вольтера набула поширен­
ня як найбільш вірогідна скандально-романтична версія,
яка стала основою або поштовхом до написання літера­
турних творів Джорджем Байроном («Мазепа», 1818), Вік­
тором Гюго («Мазепа», 1829), К. Рилєєвим («Войнаров-
ський», 1825), Олександром Пушкіним («Полтава», 1829),
Юліушем Словацьким («Мазепа», 1839), Бертольдом Брех­
том («Балада про Мазепу», 1955) та ін. Інтимно-негативний
її сюжет, однак, швидше, має легендарний, вигаданий
характер, ніж ідентичний реальному факту: «Любовна при-
года молодого Мазепи з дружиною польського дворянина
викрилася. Розгніваний чоловік прив’язав голого Мазепу
до дикого коня і пустив того на волю. Кінь, котрий був
припроваджений з України, повернувся додому разом з
Мазепою, напівмертвим від утоми й голоду» (Вольтер,
«Історія про Карла XII»).
Ще у молодому віці Іван Мазепа, будучи пажем Яна-
Казимира, нажив недоброзичливців у придворному сере­
довищі. Оскільки у 1660-ті роки в Польщі магнатські партії
вели боротьбу за владу, то стає зрозумілим, чому польський
король дбав про врівноваження цих сил у Варшаві й на
місцях відданими українськими висуванцями-емігрантами
з Правобережжя, надаючи їм маєтності й хоча не ключові,
але відповідальні посади. Представникам козацьких кіл,
задобреним королем, не було ніякого сенсу брати участь
у двірцевих інтригах.
Це стосується і Мазепи. Ян-Казимир давав йому та його
батькові передусім надійні гарантії майнової, життєвої ста­
більності. Саме ці обставини прояснюють позицію моло­
дого Мазепи, коли він у 1661 році запідозрив придворного
Яна Пасека у зв’язках з конфедератами (опозиційно нала­
штованими військовими), що виступили проти короля.
Паж Яна-Казимира приїхав у Гродно й розповів про почу­
те королю. Яна Пасека заарештували, але на суді він викру­
тився. Свідченням Мазени не було надано значення, бо на
той час зникла загроза збройного виступу опозиції, з нею
відбулися мирні переговори, в результаті яких було досяг­
нуто компромісних рішень. А відтак репресії до конфеде­
ратів могли тільки долити оливи до вогню.
Зрозуміло, що Ян Пасек затаїв злість на вірнопіддано­
го пажа. Про це він детально оповідає у своїх спогадах:
«Мазепа уже попросив у короля вибачення за той по­
ганий жарт, який він утнув зі мною у Гродно, і повернув­
ся до двору. Ми щоденно ходили один попри одного, і
давня образа не могла мені ані зашкодити, ані додати до
тієї моєї доброї слави, якій заздрили конфедерати, а інші,
навпаки, бажали мені. Проте образа на нього міцно засіла
в мені і пробуджувалася найчастіше тоді, коли я бував
напідпитку, бо саме у такому стані звичайно зринають у
пам’яті усі заподіяні людині кривди. Якось я проходив
кімнатою, по сусідству з якою перебував король, і зустрів
його, але там були присутні й деякі придворні. Я виступив
наперед уже трохи підпилий і сказав до того Мазепи: «Чо­
лом, пане осавуле!» А він був дуже самовпевненим типом
і тут же відповів: «Чолом, пане капрале!» Не встиг я
опам’ятатися, як вліпив йому кулаком по фізіономії і від­
ступив кілька кроків. Він схопився рукою за меч, я також.
До нас кинулися з криком: «Спиніться! Спиніться! За
дверима ж король!» Проте ніхто не став на боці Мазепи,
усі скоса поглядали на нього, бо був він падлюкою та з ніг
до голови козаком, хоч і став недавно шляхтичем. Мазепі
плач стояв у горлі. Не так болів йому ляпас, як те, що
придворні не стали на його бік, не потрактували його за
рівню. Наступного дня була субота. До замку я не пішов,
бо, правду кажучи, трохи боявся... Усякими обхідними
шляхами я випитав, чи повідомили про інцидент королю,
і мені сказали, що король про все довідався... Я поціка­
вився у камергера, чи король не гнівається. Той запевнив
мене у прихильності короля... Потім я ще бесідував на цю
тему й з іншими придворними. Я лишився задоволеним і
більше не думав про того Мазепу. Після трапези король
покликав Мазепу і звелів нам обнятися й попросити один
в одного вибачення... Нарешті примирення відбулося, і ми
сиділи поруч за столом і пили».
Ян Пасек, який поєднував у своїх спогадах правду з
фантастичними вигадками та був, за висновком польсько­
го літературознавця О. Брюкнера, «неймовірним бреху­
ном», вирішив погамувати свою образу на Івана Мазе­
пу — «з ніг до голови козака» (у Варшаві це звучало
зневажливо), вдавшись до літературної помсти. Під його
пером народилася зневажлива оповідка про любовну при­
году покойового з дружиною польського шляхтича Фаль-
бовського. Автор не шкодує сатиричних фарб, щоб знесла­
вити свого недавнього кривдника. За версією Пасека, Іван
Мазепа потаємно вчащав до дружини його сусіда на Во­
лині. Граф Фальбовський викрив ці стосунки. Він, «роз­
дягнувши Мазепу догола, посадив його лицем до хвоста,
а задом до конячої голови на його власного коня, знявши
з того кульбаку. Руки зв’язали ззаду, а ноги підв’язали під
черево коня... як прудкий і переляканий кінь від страху і
болю летів наосліп, куди його ноги несли, аж перебіг ті
хащі. [Фальбовський] затримав тих його двох чи трьох
прибічних, що їхали [з Мазепою], щоб не було кому його
рятувати. [Добравшись додому, Мазепа], увесь змерзлий,
припав до воріт і гукнув: «Сторожу!» Сторож, пізнавши
голос, відчинив [ворота], але, побачивши опудало, знов
зачинив їх і втік. Мазепа викликав усіх із двору. [Лю­
ди] заглядали через ворота, хрестилися. Він заявив, що це
справді їхній пан. Вони не вірили. Ледве його пустили, коли
вже, пошмаганий і змерзлий, майже не міг говорити».
Те, що Пасек користувався якоюсь пліткою або, най­
вірогідніше, сам створив «образ людини, покараної за до­
помогою коня», не підлягає сумніву. Ян Пасек жив до
1701 року (народився у 1636). Отже, йому муляло гетьман­
ство Івана Мазепи, а тому свої тенденційні спогади та
недоброзичливі згадки про свого недруга він міг поширю­
вати у своєму оточенні. Не випадково поголос про амурні
справи майбутнього гетьмана ходив у варшавських колах.
Французький посол при Карлові XII та королю Станісла­
вові Лещинському Жак Луї д’Уссон, маркіз де Бонак, на­
приклад, зазначив у власних мемуарах: «Мазепа упадав
біля однієї дами високого походження. Чоловік цієї дами,
помітивши їхні стосунки, попередив Мазепу, щоб той при­
пинив свої візити, але Мазепа не зважав на його попере­
дження, і ревнивець помстився за свою ганьбу. Він звелів
роздягнути Мазепу догола, намастити його медом та об­
сипати пір’ям. Потім його прив’язали до коня і відпусти­
ли на волю. Сором, якого зазнав Мазепа, не дозволив йому
повернутися додому й показатися перед своїми друзями.
Він поспішив в Україну».
Наприкінці XIX століття історик І. Каманін знайшов
в архівах своєрідне спростування викладених вище версій
життя гетьмана. Це справа 1663 року про розлучення во-
лодимирського судці Яна Загоровського та його молодої
дружини Олени, в якої він знайшов чимало подарунків од
Мазепи. Ясна річ, що такого факту для розлучення було
замало, а тому ревнивий чоловік звинуватив дружину та її
залицяльника мало не в замахові на власне життя. Мазепа
тоді не був засуджений, тож з цього випливає простий
висновок: доказів Загоровський не мав. Володимирський
суддя, щоб виграти майновий процес, звинуватив дружи­
ну також у любовних зв’язках із князем Дмитром Вишне-
вецьким, якимсь Убишем та іншими.
Взагалі сумнівно, що цей загалом типовий «нормаль­
ний шлюборозлучний процес» ліг в основу спогадів Яна
Пасека, бо, мовляв, випадок, про який він говорить, «оче­
видно, був скандалом на всю Польщу». Зауважимо на це,
що гіперболізовану скандальність інцидентові все ж таки
надало перо недруга Мазепи. Пасек, як мовиться, з мухи
зробив слона. Дізнавшись із третіх чи четвертих вуст якісь
вторинні відомості, він дав волю своїй уяві.
На спільність фабульної основи фантазії Яна Пасека
та реального судового процесу вказує зізнання свідка з
боку Загоровського про перехоплений лист від Мазепи.
Перехоплює листування закоханих і пасеківський Фаль-
бовський. Така спільна деталь малоймовірна в інтимному
житті одного й того самого героя.
Деякі дослідники пов’язують відставку Мазепи в 1663 ро­
ці не зі скандальним інцидентом, а з невдалим виконанням
ним дипломатичної місії до новообраного українського
гетьмана — покойовий «намірився передати Тетері клей-
ноди без участі ловчого», що було порушенням королів­
ської інструкції. «Легковажність Мазепи, та ще в такій
важливій справі, природно, могла відвести від нього ми­
лість короля, і Мазепі залишалося одне — піти», — зазна­
чає відомий історик О. Лазаревський.
Причиною такого відповідального рішення саме під час
воєнних дій, ясна річ, не могла бути любовна пригода.
Смерть Степана Мазепи у 1665 році дає підстави говорити
про отримане ним раніше серйозне поранення або про
тяжку хворобу, невтішний наслідок від яких очікувався з
дня на день. Можливо, батьки Івана не хотіли відпускати
єдиного сина на війну, в успіх якої не вірили, а тому і
використали тяжкий стан батька, щоб залишити Івана при
собі. Французький дипломат Де ля Невіль, який не раз
зустрічався з гетьманом, у своєму звіті повідомляє про те,
що Мазепа був не тільки покойовим Яна-Казимира, а й
«згодом офіцером в його гвардії». Отже, полишення служ­
би було фактом тимчасовим. Це, по-перше. По-друге ж,
гіперболізована інтерпретація Яном Пасеком мотивів за­
лишення Мазепою Варшави суперечить факту його повер­
нення. 26 травня 1666 року Іван Мазепа отримав у дар від
родички Констанції-Євдокії Бобривикович Васильєвої-
Мокієвської, законниці Києво-Печерського монастиря,
маєтність Ольшанку-Шавулину. Вірогідно, що у другій
половині 60-х років XVII століття, після отримання тако­
го відчутного спадку, він зміг продовжити навчання. Ян
Пасек у своїх мемуарах зазначав: «Не знаю, куди подався
цей козак, але чув, що його було послано на науку до
Франції, і він добре вивчився там тої мови».
У 1665 році, після смерті батька, І. Мазепа дістав зван­
ня чернігівського підчашого.
Мазепа увійшов у політичне життя України в тяжку для
неї годину. Україна фактично розпалася на дві частини,
які боролися між собою: одна на боці Москви, інша — на
боці Польщі.
Наприкінці 1669 року Мазепа вступив на службу до
гетьмана ГІ. Дорошенка. Поява Мазепи при чигиринсько­
му дворі також була пов’язана з великою зміною в його
особистому житті. Десь у 1668—1669 роках він одружився
в Корсуні з удовою (трохи старшого від нього віку) Ганною
Фридрикевич. Вона була донькою відомого хмельничани-
на Семена Половця, полковника білоцерківського (1653—
1654, 1656, 1658), згодом генерального обозного (1664) й
генерального судці в гетьмана Петра Дорошенка (1671).
Тесть Мазепи був близьким товаришем Петра Дорошенка,
і тому шлюб Мазепи з Фридрикевичкою відкривав йому
безпосередній шлях до дорошенківського Чигирина.
Ми дуже мало знаємо про гетьманову Ганну. Невідомо,
які взаємини були в подружжя, але дружина Мазепи зви­
чайно залишалася осторонь державно-політичного й навіть
двірського життя. Є вказівки, що вона віддавала головну
увагу родині й маєтково-господарським справам, власним
(вона мала землі понад р. Россю, коло Корсуня) і чолові­
ка (на Лівобережній Україні). Невідомо також, чи мала
вона дітей від Мазепи. Якщо вони й були, то померли в
ранньому дитинстві.
Ще відомо, що за гетьманування Івана Самойловича
(Мазепа був тоді у військовому поході) Ганна, «асаулкою
енеральною будучою», судилася з Боровською «пред бун-
чучним енералним К. Голубом о тую сіножать, же стадом
було Мазепиным вибито и по наказанию правном (судо­
вому. — Авт.) Мазепиха на своих сіножатях взаміну трави
кошти давала».
Гамбурзька газета «Ґісторіше Ремарке», подаючи 27 лис­
топада 1703 року біографію Мазепи, зазначає, що він був
одружений з багатою вдовою, яка померла у 1702 р., й
«... мав тільки доньку, що дуже скоро пішла з життя». У си­
нодику Крупицького Батуринського монастиря було знай­
дено поминальну на «род его милости пана Іоанна Мазепи».
На першому місці у ній ім’я батька Стефана, а далі йдуть
імена Євдокії, Варвари, Тетяни, Олени, «младенцы» Вар­
вари, Івана. Це, очевидно, всі найближчі родичі Мазепи,
які або померли від моровиці, або, найімовірніше, загинули
на Правобережжі під час нищівного нападу татар 1674 року.
Як відомо, у 1700-х роках гетьман уже не мав нащадків.
Але повернімося до кар’єрного шляху Івана Мазепи.
У Дорошенка Мазепа був спочатку ротмістром надвірної
корогви, себто командиром гетьманської гвардії, а згодом
(десь коло 1674 року) він, можливо, виконував обов’язки
генерального осавула. Мазепа, який став найближчим дорад­
ником і приятелем Дорошенка, виконував важливі диплома­
тичні гетьманські доручення. Він виступав як посередник у
переговорах із турецьким султаном, польським королем, мос­
ковським царем і бранденбурзьким електором.
Під час однієї з таких дипломатичних виправок до
Туреччини і Криму Мазепа, якого супроводжував та­
тарський загін і 15 невільників, котрих везли як подарунок
султану, був захоплений у полон запорозькими козаками,
що чатували на шляхах для захисту від татарських нападів.
Татарський загін знищили, невільників визволили, а Ма­
зепу засудили на смерть. Мазепа попросив дозволу перед
стратою сказати слово. Його красномовність зробила свою
справу. Славетний кошовий отаман Іван Сірко після дов­
гих роздумів сказав запорожцям: «Не вбивайте його...
може, колись він стане в пригоді Батьківщині».
Мазепу відвезли до лівобережного гетьмана Івана Са-
мойловича. Два дні вистачило Мазепі, щоб увійти в ціл­
ковиту довіру до гетьмана, й той відправив його до Мос­
кви, доручивши подати повну інформацію про Туреччину
і Кримське ханство, а також віддати листи Дорошенка до
великого візира й хана. Московські бояри поставились із
чемністю до Мазепи, запропонували йому переїхати на
лівий берег до Самойловича. Мазепа так і зробив, незаба­
ром зайнявши при ньому посаду генерального осавула.
А вже 1687 року він — учасник антигетьманського пере­
вороту і усунення І. Самойловича від влади. Його ж і було
обрано на Коломацькій раді гетьманом. Ходили поголоски,
що він передав Василю Голіцину 10 тисяч золотих, щоб
забезпечити собі його підтримку та голоси старшини на
виборах. Гетьманування почав він традиційно: підписав на
березі Коломака нові договірні статті, що визначили місце
Лівобережної України в складі Російської держави. Неза­
баром зайнявся розподілом майна Самойловича і розпра­
вою над своїми противниками, роздачею універсалів на
нові маєтності та організацією бенкетів у Батурині.
Новий гетьман з’явився перед Петром І, коли стано­
вище його благодійника, князя В. Голіцина, різко зміни­
лося: за підтримку царівни Софії того заслали, конфіску­
вавши майно. Іван Мазепа сподобався молодому царю.
І замість погроз та «доган» гетьман і старшина одержали
грамоти на нові маєтки. З часом взаємини цих різних за
становищем, віком, характером, моральними засадами лю­
дей переросли у відносини, сповнені довіри та взаємопід-
тримки. Петро І мав усі підстави довіряти українському
гетьману. Після багатьох років «крамол» і «зрад» з’явився
підданий, який вірою і правдою служив його інтересам:
доповідав про «витівки» запорожців, придушував народні
рухи, посилав козацькі полки то в далекі північні райони,
то в Польщу, то на південь. Цар не лишався в боргу: на
Івана Степановича «сипалися» маєтки, тисячі залежних
селян, коштовності, найвищі нагороди і титули. Численні
листи і доноси на гетьмана, що надходили до Москви,
губились у нетрях бюрократичного апарату чи повертались
у Батурин. їх авторів чекала жорстока кара. Не уникли її,
як відомо, навіть генеральний суддя В. Кочубей і полтав­
ський полковник І. Іскра.
Як відомо, В. Кочубей був кумом І. Мазепи. Що ж спо­
нукало кума написати донос на хрещеного своєї доньки?
Природно, що після смерті дружини гетьман-удівець
думав про своє особисте життя й насамперед про спад­
коємця. Адже рід Мазепи по його лінії міг обірватися.
Слід відзначити, що гетьман виглядав дуже молодо.
Французький посол Жан де Балюз, який зустрічався з ним
у 1704 році в Батурині, так описував його: «Вигляд у ньо­
го суворий, очі блискучі, руки тонкі й білі, як у жінки, хоч
тіло його міцніше, ніж тіло німецького рейтара1, вершник
з нього знаменитий». Учасник шведського походу в Ук­
раїну Густав Адлерфельд побачив гетьмана «у віці 64-х літ,
середнього зросту» (у 1708 році йому насправді було 69 ро­
ків), він «дуже стрункий, із суворим поглядом, носить вуса
1 Рейтар — найманий солдат важкої кавалерії в європейських ар­
міях XVI—XVII століття.
на польську моду, приємної вдачі й дуже захоплює своїми
жестами». Інший сучасник-анонім говорив, що «Мазепа
був вельми негарний на обличчя й виглядав приблизно
так, як малюють у римській історії великого Манлія. Але
ваші очі полонили його білі руки, тонкі, повні грації, та
його горда голова з білими буклями, довгі обвислі вуса, а
понад усім цим величність, почуття гідності й суворість,
яку злагіднювала елеганція». Незважаючи на різні обста­
вини та хронологічну віддаленість у чотири роки, незалеж­
ні одне від одного джерела сходяться в одному — І. Мазе­
па мав вигляд суворої й водночас інтелігентної людини, у
якої міцна будова тіла дисонувала з тонкими, білими, да­
леко не козацькими руками.
З Кочубеєм та його родиною з давніх часів гетьмана
в’язали близькі і дружні зв’язки.
Але романтична пригода Мазепи з донькою Кочубея
Мотрею в 1704 році утворила прірву між родиною Кочубея
й Мазепою. Проте й надалі — і не лише про людське
око — не перервалися добрі стосунки між ними, гучні
бенкети, інтимні бесіди, щирі розмови. Занадто багато
спільних думок, інтересів, справ, урешті, спільних таєм­
ниць і гріхів зв’язували цих двох людей. Але десь у глибині,
у близькому оточенні Кочубея зростала ворожнеча й не­
нависть до Мазепи, нагромаджувалися всілякі матеріали,
чутки, плітки, переказувалися необачні слова гетьмана,
який міг іноді не критися перед Кочубеєм, хоч і не під­
пускав уже його до таємних своїх акцій.
У 1704 році гетьмановій обраниці, дочці генерального
судці Василя Кочубея Мотрі виповнилося не більше 22 ро­
ків. Вікова різниця між ними була вражаючою. Однак ті,
хто звинувачує Мазепу в блуді, не враховують одну істотну
деталь: гетьман домагався руки дівчини, яка відповідала
йому взаємністю. Зрозуміти молоду Кочубеївну неважко:
Іван Степанович був для неї уособленням мудрості, ша­
нованою всіма людиною. Навіть у такому віці, як зізнала­
ся пані Сенявська французькому послу у Варшаві Фран-
цісу Бонаку, старий Мазепа «приваблює легко до себе
своїм чаром жінок».
Хрещений, який часто гостював у домі Кочубеїв, міг
приворожити дівчину й знанням мов, і власними віршами.
Мова його листів до неї ніжна й зворушлива. «Щасливії
мої письма, що в рученьках твоїх бувають, нежели мої
бідніє очі, що тебе не оглядають», — писав він Мотрі.
Трагічно склалися взаємини юної Кочубеївни з гетьма­
ном. Батьки дівчини, дізнавшись про намір Мазепи одру­
житися з їхньою дочкою, категорично відмовили йому.
Довідавшись про це, Мотря втекла у гетьманський палац.
Мазепа, однак, змушений був відіслати її додому. У листі
до коханої він пояснив свої дії так:
«Моє серденько! Зажурилемся, почувши од дівки та­
ке слово, же В[аша] М[илість] за зле на мене маєш, іже
В. М. при собі не задержалем, але одослал до дому. Уваж
сама, що б з того виросло. Першая, що б твої родичі по
всім світі розголосили: же взяв у нас дочку уночи гвалтом
і держить у себе місто подложниці. Другая причина, же
державши В. М. у себе, я бим не могл жадною мірою ви­
тримати, да і В. М. также: мусілибись-мо із собою жити
так, як малженство каже, а потом прийшло би неблаго-
словеніє од Церкви і клятва, жеби нам з собою не жити.
Гді ж би я на тот час поділ. І мні б же чрез В. М. жаль,
щоб єсь на-потом на мене не плакала». Попри таку шля­
хетність закоханого, Кочубеї все ж наробили у гетьман­
ській столиці «ґвалту». Любов Федорівна, Мотрина мати,
звинувачувала гетьмана в тому, що він «знасиловал блу­
дом» її дочку. Ці запальні емоційні висловлювання були
сприйняті як достовірний факт багатьма істориками. На­
справді нічого подібного не сталося. Дочку Кочубеїв на
прохання Мазепи повернув батькам російський полковник
Григорій Анненков. Гетьман був високоморальною люди­
ною, він не міг піти проти Бога та звичаїв. Як видно з його
листів, він передбачав законно поєднатися з Мотрею. В од­
ному з літописів ідеться про те, що Мазепа просив у «ма­
лороссийских архиереев и от греческих патриархов разрі-
шення на брак». Але до цього не дійшло, оскільки передусім
він не отримав згоди Мотриного батька.
Дівчина від того була у розпачі. З доносу Василя Кочу­
бея на Мазепу видно, що почуття гетьмана до його дочки
він трактував як «чародіяние», від якого вона «возбіситися
и бігати, на отца и матерь плевати». Кочубеївна вперше
покохала, й спротив батьків, перешкоди у здійсненні ба­
жаного лише загострили її почуття. Під час втечі з дому до
Мазепи вона у гетьманських покоях поклялася йому: «Не­
хай Бог неправдивого карає, а я, хоч любиш, хоч не любиш
мене, до смерті тебе, подлуг слова свого, любити і сердеч­
не кохати не перестану, на злость моїм ворогам».
Сердечні поривання дівчини жорстоко гасила мати.
Вдома Мотрю не тільки соромили, а й навіть «катували».
Про ці знущання дізнався Мазепа. «Знав би я, як над во­
рогами помститися, тільки ти мені руки зв’язала», — за­
значає він в одному з листів.
Його палке кохання у 65-річному віці («еще нікого на
світі не любив так») до юної дівчини можна зрозуміти як
погребу самотньої пристрасної поетичної душі, що й у
літах не зашкарубла, по-молодечому нуртувала. Мазепа
немов зробив виклик світові, власній старості; і його по­
чуття знайшло відлуння у юній душі.
Водночас його намагання поєднати законним способом
власну долю з Мотриною сприймалися Кочубеями з осу­
дом, як несерйозний легковажний крок старої впливової
людини, до того ж багаторічного друга їхньої сім’ї.
Кочубей, пишучи листа до гетьмана, зазначає, що не
хотів би «быти в таких реєстрі, котории для якого своего
пожитку дочки свои вдаючи ку волі людской», тобто заради
власної користі жертвувати добрим іменем дитини. На це
Мазепа, відповідаючи, дорікає йому метафорично: «Утекала
Святая Великомучениця Варвара пред отцем своим, Диос-
кором, не в дом Гетманский, але в подлійшое містце, межи
овчарі, в розсілини каменния, страха ради смертнаго».
До свого доносу Кочубей додав листи гетьмана до Мотрі,
а також власне звинувачення, буцімто Мазепа обіцяв дочці
10 тисяч червоних золотих, тільки б вона вийшла за нього.
Названа сума — безсумнівна фантазія. Слід зауважити,
що листи до Мотрі генеральний суддя використовує як
компромат проти гетьмана, прагнучи довести, що Мазепа
зневажає християнську мораль, а тому його обіцянки ні­
чого не варті.
Про подальшу долю обраниці гетьмана є різні версії.
Перекази про її самітництво на полтавському хуторі Іскри,
самогубство (втопилась у батуринському ставку), божевіл­
ля, перебування черницею у Пушкарівському монастирі
поблизу Полтави — здебільшого літературного, народно-
міфологічного походження.
Але насправді Мотря, здається, драми зі свого нещас­
ливого кохання не робила і вийшла заміж, за деякими
даними, за гетьманського дворянина Василя Чуйкевича,
за іншими — за Івана Чуйкевича, який був спершу вій­
ськовим канцеляристом, потім господарем Гадяцького
замку, реєнтом Генеральної військової канцелярії (1702),
а згодом і генеральним суддею. Згодом один із нащадків
Кочубеїв у виданих наприкінці XIX століття записках за­
значав, що Мотря «зовсім не збожеволіла від кохання до
старого Мазепи, а навпаки — вийшла заміж за полковни­
ка Чуйкевича». Чи щасливим було сімейне життя Чуйке-
вичів, не знаємо. Очевидно, ні. З 1733-го по 1736 рік ігу­
менею Ніжинського жіночого монастиря була Меланія
Чуйкевичівна, яка після тяжкої хвороби померла 20 січня
1736 року. Дуже вірогідно, що це була Мотря.
А от любовний роман мав інший трагічний наслідок:
14 липня 1708 року у Борщагівці В. Кочубея та І. Іскру
стратили.
Дорого коштувала Мазепі справа Кочубея — й не лише
самого страху. Довелося йому й розщедритися: цареві було
дано 2000 дукатів, Меншикову — 1000 й шість великих
срібних бутлів, Головкінові — 1000, Шереметеву — 500 і
срібне начиння, Шафірову — 500, князю Долгорукому —
600, Степанову — 100 дукатів.
Хай там як, донос, чолобитна — типова практика тієї
доби. Іншої узаконеної альтернативи їй не було. Тому
цілком справедливим є висновок, що не донос В. Кочубея
став детонатором організації антимосковського повстання
в Україні, а брутальний наступ московського абсолютизму
на українську автономію.
1708 рік став переломним у долі гетьмана І. С. Мазепи.
Зверхник України, прагнучи кращої долі «для бедной Ук­
райни», зважився на відчайдушний крок — порвав з Пет­
ром 1 і перейшов на бік Карла XII.
Питання про мотиви цього кроку Мазепи здавна пере­
бувало у центрі уваги істориків. Сам гетьман, за словами
генерального писаря П. Орлика, пояснював свої дії так:
«... не для приватной моей пользы, не для высших гоноров,
не для болшаго обогащенія, а ни для иных яковых-нибудь
прихотей, но для вас всех, под властію и реиментом моим
зостаючих, для жон и детей ваших, для общего добра матки
моей отчизны бедной Украйни, всего войска Запорожскаго
и народу малороссийского, и для подвышеня и разширеня
прав и водностей войсковых хочу тое при помощи Божой
чинити, чтоб вы с жонами и детми, и отчизна с войском
Запорожским так от Московской, як и от Шведской сторо­
ны не погибли». Сумніватись у правдивості свідчення особи,
втаємниченої в плани Івана Мазепи, не доводиться.
Звичайно, Мазепа добре знав про становище на Ліво­
бережній Україні, про поступовий, але неухильний наступ
на її автономний устрій, розумів централізаторські праг­
нення царизму, бачив зарозумілість і пихатість російських
воєвод, придворних чинів, їхню зверхність у ставленні до
старшини. Був він чудово обізнаний із злиденним стано­
вищем рядового козацтва, котре тисячами гинуло далеко
від рідної землі у воєнних походах, на будівництві каналів,
зведенні фортець. Величезний податок, що часто переви­
щував господарські можливості, ліг на плечі селян.
Не збільшив любові народу і тривалий конфлікт гетьма­
на із Семеном Палієм — одним з організаторів визвольно­
го руху на Правобережній Україні. Тут ішлося не лише про
їхні особисті симпатії чи антипатії, не лише про заздрість
Мазепи до популярності фастівського полковника. Тут
зіткнулися два полярних погляди на суспільно-політичний
лад України: демократичний, козацький С. Палія і арис­
тократичний, панський І. Мазепи. Гетьман домігся свого:
Петро І прислухався до доносів улюбленця і дозволив за­
арештувати Палія, а згодом заслати його до Сибіру.
Про причини переходу Івана Мазепи на бік шведсько­
го короля навряд чи можна говорити однозначно. Очевид­
но, далися взнаки певні суспільні та моральні позиції
гетьмана, його особисті образи. Повороту в політичній
кар’єрі сприяла й міжнародна ситуація, що склалася на
початку XVIII століття в Європі. Молодий, енергійний
шведський король Карл XII завдав поразки росіянам у
Прибалтиці, поставив на коліна Данію, вступив на тери­
торію України та Білорусії. У Польщі втратив корону Ав­
густ II, королем обрали шведського ставленика Станіслава
Лещинського. Здавалося, доля відвернулася від одержимо­
го реформаторськими ідеями Петра І. І тут перші сумніви
закралися в душу гетьмана. У здійсненні своїх політичних
задумів Мазепа не був оригінальним. Плани союзу зі шве­
дами, започатковані ще запорожцями, згодом були розви­
нуті Б. Хмельницьким. Але Мазепа наповнив їх новим
змістом. Він уже опирався на досить стійку історичну тра­
дицію, яку репрезентувала частина козацької старшини.
Документи засвідчують, що перші контакти між І. Мазе­
пою і польським королем С. Лещинським були започат­
ковані 1705 року. Перебуваючи у Дубно, він зійшовся з
княгинею Анною Дольською, з якою вів «денні й нічні
конференції». Розмови з цією «прелестницею» (вислів
гетьмана) ще більше посилили сумніви, а також зміцнили
впевненість Мазепи у необхідності докорінно змінити
політичну орієнтацію.
Так хто ж ця жінка, котра зуміла залишити такий по­
мітний слід в українській історії?
Ректор Києво-Могилянської академії, впливовий ук­
раїнський духовний і освітній діяч, згодом один з найві-
доміших ідеологів реформаторської діяльності Петра І
Феофан Прокопович був щиро переконаний в тому, що
стосунки гетьмана з княгинею Дольською неминуче мають
завершитися шлюбом.
У 1717 році небіж Мазепи, його довірена особа, Ан­
дрій Войнаровський на допиті в російській в’язниці зізна­
вався, що Дольська справді обіцяла дядькові вийти за
нього заміж. Подібного роду чутки ширилися в цей час
як у Польщі, так і в Україні. А відомий французький
письменник та історик Проспер Меріме стверджував, що
гетьман, незважаючи на свої п’ятдесят вісім років, не
лише палко покохав княгиню, а запалав бажанням здо­
бути для неї — витонченої аристократки і природженої
правительки — не мало не багато, а справжнісінький євро­
пейський трон. І буцімто саме це стало одним з голов­
них спонукальних мотивів політичної діяльності Мазепи,
який, врешті-решт, і привів його до табору шведського
короля Карла XII.
А чи, бува, не є весь цей роман ще однією вигадкою,
штучно приліпленою до біографії гетьмана? Аби спробу­
вати відповісти на ці питання, потрібно бодай побіжно
зупинитися на особі самої княгині Дольської.
Княгиня Анна, донька львівського стольника Кшишто-
фа Ходоровського та Катаржини Яблоновської, народила­
ся на Галичині близько 1663 року, тобто на час зустрічі з
українським гетьманом на початку XVIII століття їй було
близько сорока. До цього часу вона встигла вже двічі вийти
заміж. Коли їй було десь п’ятнадцять, вона стала дружиною
старшого від себе на тридцять років белзького воєводи
князя Костянтина Вишневецького, близького свояка сум­
нозвісного в Україні князя Яреми Вишневецького. Після
десяти років подружнього життя, влітку 1686 року, князь
Костянтин помер, залишивши своїй, усе ще доволі юній,
вдові трьох дітей і багатий спадок.
Великі маєтності та навдивовижу гарна врода не да­
ли змоги княгині Анні довго залишатися вдовою. Вже в
1689 році вона вдруге виходить заміж. Цього разу за ще
одного нащадка руських князів — великого маршалка ли­
товського Яна-Карла Дольського. Будучи близьким при­
ятелем польського короля Яна III Собєського, Дольський
відігравав помітну роль у тогочасному політичному житті
Речі Посполитої. Завдяки зв’язкам чоловіка княгиня Анна
дуже швидко досконало опановує хитрощі придворного
життя і стає доволі впливовою особою в Бельведерському
палаці Варшави.
Однак подружнє щастя молодят тривало недовго. За
кілька років Ян-Карл Дольський помер, а ще трохи згодом
залишила цей світ і їхня спільна дитина. Тридцятилітня
Анна Ходоровська-Вишневе цька-Дольська знову залиши­
лася вдовою.
І хоч і цього разу врода княгині не потьмяніла, а ба­
гатство після смерті другого чоловіка ще збільшилося, з
невідомих нам причин вона не стала втретє виходити за­
між, спрямувавши свою невичерпну енергію та впливові
придворні зв’язки на те, аби вивести в люди своїх синів від
першого шлюбу. Насамперед, княгиня власноруч розро­
била для них маршрут освітньої подорожі Європою, ви­
користовуючи власні зв’язки, познайомила їх з Папою
Римським і католицькими кардиналами, ввела у вище
світське товариство Речі Посполитої.
По завершенні ж навчання, незважаючи на відсутність
у Януша та Михайла Вишневецьких якихось особливих
здібностей, через своїх впливових друзів при королівсько­
му дворі княгиня Анна забезпечила умови для успішного
проходження синами щаблів службової кар’єри. І дуже
швидко Януш уже обіймав уряд краківського воєводи, а
Михайло — віденського, та крім того ще отримав булаву
великого литовського гетьмана.
Ось у такий спосіб праця княгині Анни дала вагомі
результати, а заодно — змогу їй самій, жінці енергійній і
вольовій, уже використовуючи високе становище своїх
синів, ще більше впливати на політичне життя Речі Пос­
политої.
Восени 1705 року у молодшого сина Януша народила­
ся донька, і він запросив українського гетьмана, аби той,
незважаючи на різницю віросповідання, став її хрещеним
батьком. Під час урочистостей з цього приводу, організова­
них у маєтку Вишневецьких у Білій Криниці, що під Дубно,
Іван Степанович відніс немовля до Хреста разом зі щасли­
вою бабусею, княгинею Дольською. Як Іванові Степанови­
чу, так і Анні Дольській, за спогадами сучасників, був при­
таманний незбагненний дар уже під час першої зустрічі
причаровувати своїх співрозмовників. Важко сказати, чиї
здібності цього разу виявилися сильнішими, але, поза вся­
ким сумнівом, зустріч не пройшла марно, і вони не зали­
шилися байдужими одне до одного. Довірена особа гетьма­
на, генеральний писар в уряді Мазепи Пилип Орлик свідчив,
що український правитель мав з княгинею численні зустрічі,
які проходили «і вдень, і вночі». А ось ще один член уряду,
генеральний суддя Василь Кочубей у своєму доносі, пода­
ному на гетьмана в Москву, повідомляв царя, що Мазепа,
немов причарований, невідступно слідував за польською
шляхтянкою, безперервно ведучи з нею бесіди — і в будин­
ку князя Януша, і під час спільних прогулянок.
По від’їзді Івана Мазепи з Волині інтимні стосунки
гетьмана з княгинею не перервалися: вони регулярно листу­
валися, в подарунок від польської пані гетьман, котрий
перебував у поході на білоруських землях, отримав кош­
товну постільну білизну та капелу музикантів. На цьому
тлі серед близького оточення Івана Степановича і поповз­
ли чутки про вірогідне швидке одруження Мазепи з Анною
Дольською.
Проте чи тільки інтимні почуття ховалися за цими
стосунками? Вочевидь, що не лише вони. У вже згаданому
доносі Кочубея на Мазепу серед іншого вказувалося також,
що княгиня, як особа досить впливова в Польсько-Ли­
товській державі, а до того ж ще й родичка короля Станісла­
ва Лещинського (вона доводилась йому тіткою), невпинно
схиляла українського гетьмана до дружби з польським
монархом, обіцяючи зробити його чернігівським князем,
а за Військом Запорозьким закріпити всі права і вольності,
на які лише козаки можуть претендувати. Очевидний полі­
тичний підтекст амурних справ гетьмана і княгині виразно
вбачав і Пилип Орлик, котрий трохи згодом, згадуючи
перипетії тих буремних літ, у своїх спогадах відстоював
думку стосовно того, що ідея розриву з Москвою в голові
українського правителя зародилася саме під час зустрічей
в Білій Криниці з княгинею Анною.
Повернувшись з походу в Україну, в липні 1706 року,
під час відвідин Києва Мазепа отримав від Дольської
чергового листа, в якому вона іменем короля Станіслава
просила якнайшвидше розпочати реалізацію «задуманої
справи», обіцяючи ефективну допомогу з боку як поль­
ського монарха, так і його союзника, короля Швеції
Карла XII.
Розпочата гетьманом гра становила для нього смертель­
ну небезпеку, особливо після того, як на нього донесли
генеральний суддя В. Кочубей і полтавський полковник
І. Іскра. Зважаючи на це, таємне листування з княгинею
Дольською здійснювалося з дотриманням найсуворіших
засобів конспірації, лише у формі шифрограм, зміст яких
ставав відомим тільки самому гетьману та його генераль­
ному писареві. Однак і цього, на думку Івана Степанови­
ча, було недостатньо, аби вберегти себе від розправи царя.
Тому-то й у присутності Пилипа Орлика неодноразово з
його вуст зривалися розпачливі вигуки на адресу «шаленої
баби», котра неминуче його занапастить. Проте важко
судити, наскільки щирим був Іван Степанович у своїх
наріканнях. Адже Україна мимо його волі та його інтриг
була втягнута в смертельно небезпечне протистояння Пет­
ра І з Карлом XII, і ситуація складалася таким чином, що
пасивність українського керівництва могла призвести до
найтрагічніших наслідків через те, що російський монарх
у своєму прагненні до реваншу за поразки перших років
війни був готовим йти на будь-які жертви. І хто знає, чи
не потрапить до їх числа Україна.
Зв’язки гетьмана з С. Лещинським стали відтоді регу­
лярними. Але Мазепа все ще не зважувався прийняти
остаточне рішення. Протягом наступного часу контакти
між обома сторонами не припинялися. На їх форму та
інтенсивність впливали різні фактори: боротьба між при­
хильниками Августа II і С. Лещинського, подальше заго­
стрення стосунків козацької старшини з царськими воє­
начальниками тощо. Особливе збентеження, що межувало
із справжнім шоком, викликали слова, сказані князем
О. Меншиковим на званому обіді у гетьмана (липень
1706 року), де були присутні цар і чимало придворних
сановників. Тоді напідпитку Олександр Данилович пора­
див Івану Степановичу негайно взятися за реформування
внутрішнього устрою Гетьманщини, з тим щоб остаточно
ліквідувати її автономію. Реакцію старшини на ці слова
князя найбільш повно висловив прилуцький полковник
Дмитро Горленко, який заявив: «Як ми задушу Хмельни­
цького всегда Бога молим і имя его блажим, что Украйну
от ига ляцкого освободил, так противним способом и мы,
дети наши во вечные роди душу и кости твои будем про­
клинать, если нас за гетьманства своего по смерти своей
в такой неволи зоставить».
Так минуло два роки. Очевидно, гетьман, як і раніше,
перебував у полоні суперечливих думок, накреслював різні
політичні комбінації. Він то підтримує листування з кня­
гинею Дольською (це був один з каналів зв’язку із С. Ле-
щинським), то перериває його, то зашифровує листи, то
розкриває їх зміст Петру І. Переломною у болісних розду­
мах гетьмана над формуванням своєї політичної лінії стала,
очевидно, нарада, скликана Петром І у Жовкві (квітень
1707 року). Деталі розмов гетьмана з царем та іншими
воєначальниками нам не відомі. Але добре знаємо, з яким
настроєм І. Мазепа залишив стіни царської ставки. Тоді
він заявив старшині: «Если бы я Богу так верне и радитель-
не служил, получил бых наиболшое мздовоздаяніе, а здесь
хотя б в ангела пременился, не могл бых службою и вернсхь
тію моєю жадного получить благодарствія». Важко сказати,
що мав на увазі гетьман. Але ясно одне: кинута ним фраза
була не випадковою, приховувала потаємний зміст.
До Мазепи і старшини доходили чутки, одна за одну
тривожніші. Ремствували запорожці на надзвичайно важ­
кі умови царської служби, городові козаки, послані на
кріпосні роботи у Київ. їм заборонялося відлучатися до­
дому, їх переслідували голод і холод, насильства царських
офіцерів, які били козаків палками, знущалися, гвалтува­
ли їхніх дружин і дочок. Незабаром надійшов указ Петра 
про майбутні реформи у козацькому війську, що передба­
чали перетворення традиційних полків у драгунські.
Атмосферу невизначеності й навіть страху посилювали
невблаганне просування шведських військ литовськими зем­
лями, паніка серед польських союзників, відступи царських
полків. І. Мазепа дедалі більше й більше утверджувався в
думці про необхідність стати на сторону шведів. У жовт­
ні 1707 року гетьман знову звернувся до С. Лещинського
з пропозицією перейти на його бік, знищивши в Україні
царські залоги і зробивши з них «міст для шведів».
Одначе Карл XII відмовився прийняти цю пропозицію.
Натомість не шкодував обіцянок польський король. У лис­
топаді 1707 року він звернувся з універсалом до населення
України, закликавши його повернутися «до давніх свобод
і вольностей, під батьківське і дідичне панування поль­
ського королівства». Звичайно, це звернення не було об­
народуване. Саме тоді Петру І надійшов відомий донос
В. Кочубея, в якому йшлося про антимосковські настрої
І. Мазепи. Проте гетьман ще більше утаємничив свої пла­
ни. Десь на початку 1708 року його уповноважений склав
угоду з Карлом XII і Станіславом Лещинським. Частина
цього договору, яка торкалася українсько-шведських взає­
мин, обмежувалася виключно військовою стороною. Нато­
мість договір з Річчю Посполитою мав політичний харак­
тер — передбачав перехід України під владу польського
короля на правах, аналогічних Великому королівству Ли­
товському.
Подальший розвиток подій показав, що І. Мазепа все
ще вагався. Отримавши наказ Петра І рушати з військом
на Стародубщину, він зволікав, зважував ситуацію, вдавав
з себе вірного слугу царя. Відомі його наказ про забезпе­
чення провіантом російської армії, розпорядження про
зміцнення укріплень Стародуба, Чернігова, Ромен, Гадяча,
припис публічно молитися у церквах, аби Бог дарував царю
перемогу над єретиками-шведами. Зрозуміло, що така дво­
значність поведінки та млявість дій гетьмана не могли не
позначитися на успіхові задуманої акції. Як засвідчує
П. Орлик, політику зволікань І. Мазепа продовжував і на­
ступного тижня. Це викликало відповідну реакцію близької
йому частини старшини, яка вимагала діяти швидше.
Лише звістка про прибуття О. Меншикова змусила
лівобережного правителя змінити лінію поведінки. Він
повернувся з Борзни до своєї резиденції — Батурина, від­
дав останні розпорядження і зважився на рішучий крок...
Залишивши у місті досить сильну залогу у складі чотирьох
полків сердюків і кількох сотень городових козаків, гетьман
прибув у Короп, а 25 жовтня 1708 року, переправившись
з чотирма-шістьма тисячами козаків через Десну, попря­
мував на з’єднання з армією Карла XII. Військо гетьмана
насторожено зустріло новину про перехід на бік швед­
ського короля. Очевидно, не до кінця переконала його у
доцільності задуманої акції й блискуча промова, виголо­
шена Мазепою після переправи. «Браття, — сказав геть­
ман, — прийшла наша пора; скористуємося нагодою: від­
дячимо москалям за їхнє тривале насильство над нами, за
всі заподіяні ними жорстокості й кривди, збережемо на
майбутнє нашу свободу й права козацькі від їхніх зазіхань.
Ось коли настає час скинути з себе ненависне ярмо й
зробити нашу Україну країною вільною й ні від кого не
залежною. Ось до якого майбуття закликаю. Ви, браття,
напевне досягнете цієї мети з вашою мужністю й за під­
тримки шведського короля, котрий пропонує вам воювати
проти москалів разом зі шведами». Про неоднозначну ре­
акцію на промову Мазепи свідчить той факт, що іще до
прибуття у ставку Карла XII частина козаків залишила
гетьмана і повернулася за Десну.
Увечері 28 жовтня 1708 року І. Мазепа був уже в таборі
шведів. Наступного дня відбулася аудієнція у короля. Геть­
ман виголосив латиною коротку промову, в якій дякував
шведам за допомогу у боротьбі проти московського царя.
З перших же хвилин зустрічі він сподобався Карлу XII
і його сановним придворним.
Тим часом по-іншому розгорталися події у таборі росій­
ських військ. Почали надходити перші звістки про перехід
гетьмана на бік шведів. Насамперед про це довідався
О. Меншиков, який відправив гінця з новиною у ставку
Петра І. Сьогодні важко сказати, якою була перша реакція
царя на повідомлення князя. Зрозуміло одне — російський
самодержець був на грані нервового потрясіння. Проте
незабаром цей стан пройшов, і Петро І один за одним
видав низку маніфестів, у яких сповіщав український на­
род про перехід лівобережного правителя на бік шведів,
демагогічно декларував тезу про вольності і привілеї «ма­
лоросіян» та закликав старшину з’їхатися для виборів но­
вого гетьмана. Протягом листопада 1708 року відбулося
кілька воєнно-політичних акцій, які надовго закарбували­
ся в народній пам’яті. 2 листопада війська О. Меншикова
взяли штурмом Батурин: місто було зруйновано, а всіх
мешканців знищено. Надалі репресії не припинялися. Вони
торкнулися не лише прибічників Мазепи, а й людей, да­
леких від політики, — тисячі козаків зазнали тортур, зну­
щань, а нерідко й шибениці. Зрозуміло, що політика ре­
пресій деморалізувала не лише старшину, а й широкі кола
козацького стану. 6 листопада у Глухові пройшли вибори
«вільними» голосами нового гетьмана. Ним став стародуб-
ський полковник Іван Скоропадський. Ще напередодні за
наказом царя була влаштована церемонія заочного суду
над І. Мазепою. З опудала, яке символізувало гетьмана,
було знято і розірвано стрічку Андріївського кавалера, і
кат повісив його на спеціально спорудженій шибениці.
12 листопада у Глухові відбулася церемонія проголо­
шення церковної анафеми. Тоді ж у присутності численних
православних ієрархів, бояр і царевича Олексія Петровича
в московському Успенському соборі також було оголоше­
но прокляття Мазепі. Але Петро І діяв не лише батогом,
а й пряником. За його наказом величезні маєтки, ма­
теріальні цінності І. Мазепи та прибічників переходили до
осіб, що залишилися вірними скіпетру російського монар­
ха. Грамоти обіцяли прощення всім рядовим козакам, що
повернуться під протекторат московського царя.
Документи надзвичайно слабо висвітлюють перебу­
вання І. Мазепи в ставці Карла XII. Добре відомо лише,
що його продовжували роздирати сумніви. Маніфести,
які розсилались по різних полках України, не мали того
успіху, на який розраховував гетьман. Козаки і селяни
насторожено, а то й вороже зустрічали його посланців.
Байдуже були сприйняті також універсали шведського
короля. Натомість спроби реквізиції з козацьких і се­
лянських господарств продовольства наштовхувалися на
рішучу протидію народу. Факти справжньої партизанської
війни, яка розгорнулася тоді на Лівобережній та Слобід­
ській Україні, відзначають найрізноманітніші джерела,
сучасники та учасники тих подій. Особливо похитнув
упевненість гетьмана перехід на сторону Петра І кількох
полковників та представників генеральної старшини, що
з кінця жовтня перебували разом з І. Мазепою у швед­
ському таборі. Тоді правитель Гетьманщини затіяв нову
політичну гру з Петром І. До царя почали надходити
повідомлення про те, що Мазепа прагне примирення.
Як важливий аргумент у серйозності цього наміру він
надіслав пропозицію (через миргородського полковника
Д. Апостола), яка передбачала захоплення й передачу в
руки російського самодержця шведського короля та його
генералів. Сьогодні важко говорити, наскільки серйозним
у цих намірах був Мазепа. Але добре відомо, що при­
мирення на цій основі не відбулося.
10 Усі гетьмани України
Єдиним успіхом у ці тривожні для І. Мазепи дні став
перехід на його бік частини запорожців на чолі з кошовим
отаманом Костем Гордієнком. Колишні вороги об’єдналися
на спільній антиросійській платформі. 1709 року у Великих
Будищах відбулася зустріч запорожців з І. Мазепою і Кар-
лом XII. 8 квітня, очевидно, в результаті переговорів обох
сторін (за участю запорожців) було укладено нову швед-
сько-українську угоду.
Між тим події складалися не на користь І. Мазепи.
У травні 1709 року царські війська полковника Яковлєва
зруйнували Запорозьку Січ і знищили велику кількість
козаків. 27 червня відбулася битва під Полтавою, в резуль­
таті якої шведи зазнали поразки. Серед причин поразки
шведсько-українських сил під Полтавою історики назива­
ють: чисельну перевагу росіян, недооцінку Карлом XII
військового хисту Петра І, відірваність шведської армії від
баз постачання, відсутність допомоги з боку кримського
хана через дії росіян, неможливість керувати військами під
час бою самим шведським королем в результаті поранен­
ня, отриманого напередодні. Після полтавської катастро­
фи шведи змушені були втікати у турецькі володіння. Ра­
зом зі своїм союзником через Переволочну з рештками
козаків переправився також І. Мазепа. Розпочався трива­
лий і складний перехід степовими районами Північного
Причорномор’я. Важко відновити думи колишнього воло­
даря величезних багатств Гетьманщини. Загроза захоплен­
ня у полон та неминучої розправи з боку Петра І зму­
шувала його невпинно гнати стомлених коней, шукати
найкоротших шляхів до Бугу, на правому березі якого був
порятунок. Лише 8 липня І. Мазепа, Карл XII, козацька
старшина і шведські генерали зійшли на турецький берег.
Знову почався важкий перехід спекотливим акерманським
степом. Нарешті 1 серпня втікачі дісталися Бендер. Проте
бажаний спокій не прийшов. Стало відомо, що Петро І
неодноразово просив турецькі власті видати Мазепу. Що­
правда, Туреччина відмовилася це зробити. Але хто-хто, а
гетьман добре знав звичаї Оттоманської Порти. Він ро­
зумів, що прохання царя, помножене на золоті червінці,
рано чи пізно, можливо, буде виконане.
Проте турки залишилися вірними заповітові свого Ко­
рану — не видавати втікачів, які шукають у них охорони,
й не віддали старого гетьмана на люту помсту жорстокого
царя. 1 серпня Мазепа прибув до Бендер, де його з ко­
ролівськими почестями прийняв турецький генерал-губер-
натор і повідомив про рішення султана, котрий до того ж
наказав ставитися до гетьмана з великою пошаною.
Мазепа два місяці прожив у своєму домі у Варниці,
передмісті Бендер. Моральні й фізичні випробування ос­
таточно підірвали його здоров’я. Життя відходило від ньо­
го. Він поволі згасав. Дбав про нього всі ці останні дні
небіж Войнаровський, який жив у сусідній кімнаті. Часто
просиджував з Мазепою вірний Пилип Орлик, якого Ма­
зепа хотів зробити спадкоємцем своєї ідеї. Він передав йому
свій політичний заповіт. Відвідував гетьмана й Карл XII.
Наприкінці вересня з міста Ясси привезли православно­
го священика. Мазепа висповідався. Потім він уладнав свої
справи щодо майна, а саме про дві бочечки, наповнені золо­
тими дукатами, два мішечки з коштовностями, а головне —
про скриньку з паперами, яку все своє життя марно шукав
Петро. Для цієї справи, на прохання Мазепи, Карл XII
прислав 29 вересня шведського комісара Сольдана — знав­
ця слов’янських мов, який і раніше полагоджував ділові
справи українців у головному штабі шведів. Мазепа довірив
йому розпорядитися паперами і майном та впорядкувати
передсмертний заповіт. Сольдан залишив спогади про ос­
танні дні гетьмана України, який іще мав сили жартувати
щодо своєї долі, порівнюючи її з долею Овідія, поета-ви-
гнанця Стародавнього Риму, котрий помирав у тих самих
краях. 1 жовтня увечері Мазепа втратив пам’ять, і майже
добу тривало його марення. Він кликав свою матір, говорив
про битви. О четвертій годині прийшов попрощатися зі
своїм союзником і другом шведський король, а з ним і
офіційні представники Великої Британії та Голландії. Від
полудня 2 жовтня навколо гетьманського дому почали зби­
ратися люди — шведи, поляки, турки, найбільше ж було
козаків. У тривожному мовчанні стояли вони весь час, навіть
коли розпочалася й довго тривала буря й страшенна злива.
О десятій годині вечора 2 жовтня 1709 року Іван Ма­
зепа відійшов у інший світ. На порозі дому з’явився Орлик
і сповістив: «Панове козаки, ясновельможний пан гетьман
Іван Мазепа вмер». Усі впали навколішки й перехрести­
лися. Із Бендерської фортеці почали бити гармати.
В останню путь великого гетьмана України Івана Ма­
зепу провели урочисто і з печаллю. Похоронну процесію
:о* 
відкривали шведські фанфари та козацькі сурми, що грали
навперемінно. За ними козацька старшина несла ознаки
гетьманської влади: булаву, оздоблену самоцвітами, прапор
і бунчук. Труну, вкриту малиновим оксамитом із золотим
шиттям, везли на возі, запряженому шестернею, на яких
їхали козаки з піднесеними вгору шаблями. За домовиною
йшли шведський король зі своїм почтом і уповноважені
при ньому іноземні посли, а також представники султана,
молдавський і волоський господарі. За ними їхали верхи
на конях Орлик і Войнаровський, козаки. Далі з опущеною
зброєю й похиленими прапорами — королівські трабати у
барвистих одностроях і яничари в білому. За стародавнім
звичаєм голосили українські жінки. В останніх рядах юр­
бою йшли вірмени, цигани, татари і поляки.
Прощальна відправа відбулася за обрядом козацької
традиції в маленькій православній парафіяльній церкві
села Варниці, поблизу Бендер. Потім Орлик з огляду на
присутніх іноземців виголосив латиною промову, нагадав­
ши про перемоги та добрі вчинки й дії гетьмана. Особли­
во спинився на його великих планах визволення України.
«Той великий славний муж, що залишився на старі літа
без нащадків і з великим майном, жертвував усім, щоби
вибороти волю своїй батьківщині. Він не вагався зректись
усього, що може бути найдорожче на цій землі, й віддав
власне життя за визволення рідного краю з-під москов­
ського ярма... Ім’я Мазепи житиме вічно зі славою в пам’яті
нашого народу, бо він бажав для нього свобідного розвит­
ку всіх його безконечних можливостей».
Першим схилив голову на прощання перед тлінними
останками Мазепи Карл XII, за ним це зробили всі при­
сутні. Завершилася відправа салютом козацьких самопалів,
шведських і турецьких рушниць, пострілами гармат. Потім
кортеж із труною гетьмана в супроводі загону козацького
війська відвіз її до Галаца. Там, у землі Молдавії — право­
славного князівства, що було під протекторатом Туреччи­
ни, — поховали гетьмана.
У головній церкві Святоюрського монастиря Галаца
козаки збудували посеред церковної трапезної цегляний
льох-гробницю й у ньому поховали тіло свого гетьмана.
На домовину було покладено мармурову плиту з карбова­
ною на ній епітафією, гербами України та Мазепи, а також
фігурою одноголового орла. Але Мазепа, який не знав
спокою за життя, не знайшов його й після смерті. Через
декілька місяців після похорону, під час прутської кам­
панії, що була за господаря Дмитра Кантемира, турецьке
військо зайняло й пограбувало Галац. Турки, сподіваючись
знайти великі скарби в могилі Мазепи, викопали тіло
гетьмана й викинули його останки на берег Дунаю. Допо­
міжний український корпус під проводом Орлика, що
воював тут на боці турків, дізнавшись про святотатство,
поклав останки Мазепи знову в давню могилу.
Майже через півтора століття, у 1835 році, родичі по­
мерлого молдавського боярина Дмитра Дерикча Баші,
щедрого дарувальника на Святоюрський монастир, ви­
явили бажання поховати його посеред трапезної. Ченці
відкрили могилу Мазепи, але вони не пам’ятали, чия це
могила. На зачовганій богомольцями плиті напис немож­
ливо було прочитати. Боярина поховали обіч тлінних ос­
танків Мазепи. Коли ж молдавський уряд заборонив хо­
ронити людей у церквах, родичі цього боярина добули з
могили кістки і боярина, й Мазепи і поклали їх у новій
могилі — праворуч при вході до церкви. Надмогильна
плита після довгих перипетій загубилася.
Місце поховання Мазепи відвідувало багато україн­
ських патріотів. У 1722 році Орлик, проїжджаючи через
Галац, уклонився могилі гетьмана. Він записав: «Був я у
церкві св. Юрія, відвідав гріб покійного Мазепи. Я молив­
ся за його душу і казав відправити за нього панахиду з
жалю, що така велика людина не має гідного для себе
гробу». Український історик і офіцер російської армії Мар-
тос напередодні війни з Наполеоном, у 1811 році, проїж­
джав зі своїм військовим підрозділом через Галац. Він
напівтаємно відвідав могилу Мазепи. Паломництво до гро­
бу гетьмана офіційні царські кола вважали мало не держав­
ною зрадою, змовою проти царської влади.
Український патріот Мартос зафіксував у своїх споми­
нах ті роздуми й почуття, які пройняли його на могилі
великого гетьмана: «Мазепа вмер далеко від свого рідного
краю, за незалежність якого боровся. Він воював за сво­
боду і за це вартий пошани прийдешніх поколінь. Коли
він загинув, сини України втратили ті святі права, які
Мазепа обороняв так довго із завзяттям і любов’ю справж­
нього патріота. Він щез, а разом із ним щезло ім’я Украї­
ни й славетних козаків. Він вирізнявся великими прикме­
тами й підтримував розвиток наук. Відновив Київську
Академію і збагатив її бібліотеку рідкісними дорогоцінни­
ми рукописами, й ту людину, яка вернула Академії її славу,
яка побудувала або відновила стільки святинь, проклина­
ють щороку в першу неділю великого посту... Мазепа — ос­
вічена й гуманна людина, удатний полководець і провідник
вільного, отже, щасливого народу! У Києві я був присутній
на цій негідній відправі, в якій, на ганьбу нашої церкви,
беруть участь митрополит, єпископ і все духовенство».
Більше двох століть, кожен рік, у першу неділю вели­
коднього посту в усіх церквах Російської імперії з амвона
проклинали Івана Мазепу, проголошували йому анафему.
У радянські часи його ім’я згадувалося тільки з лайливими
епітетами, образ його змальовувався виключно чорною
фарбою. Подавалися лише скупі, тенденційно підібрані
або навіть сфальсифіковані факти його життя й діяльності.
Нарешті настав час, коли ми дістали можливість ознайо­
митися з книжками, статтями, публікаціями, що виходили
за кордоном. Яка особистість цього українського гетьмана
постала перед нами! Незвичайна, унікальна, навіть фан­
тастична. В особі Мазепи переплелися романтичні приго­
ди, драматизм долі, трагізм епохи.
Державний діяч і політик найвищого гатунку, най-
вправніший дипломат тодішньої Європи, полководець і
водночас поет, у поезії якого найсильнішими були патріо­
тичні мотиви, уболівання за долю України. Різноманітна
природна обдарованість поєднувалася в ньому з високою
освіченістю. Він міг порозумітися з багатьма співрозмов­
никами, оскільки володів вісьмома мовами. Історична еру­
диція Івана Мазепи викликала захоплення тих державних
і військових діячів, із якими він спілкувався. Він був знав­
цем літератури, власником найкращої в Україні великої і
цінної бібліотеки з інкунабулами1, старовинними рукопи­
сами, раритетними виданнями на багатьох мовах.
Естет, він цінував і розумів високе мистецтво, схиляв­
ся перед красою жінок. Навіть у старшому віці міг зако­
хатися пристрасно, сильно й глибоко, наче юнак. Майстер
епістолярного жанру, він був незрівнянним красномовцем,
його розумна, змістовна розмова або виступи й висловлю­
1 Інкунабула — першодрук; книга, надрукована в найранішу добу
друкарства в Європі.
вання втілювалися в елегантну, яскраву, образну, емоцій­
ну форму. Іван Мазепа володів особливими чарами. Може,
це була якась концентрована внутрішня енергія, високої
напруги біополе. Але він, людина залізної волі, умів впли­
вати на людей, не тільки не пригнічуючи їх своєю пере­
вагою, а й викликаючи симпатію й безмежну довіру. І над
усім панували його могутній дух і відданість, готовність до
самопожертви великій патріотичній ідеї. Такий європеєць
із відблиском ренесансності, державний муж стояв із 1687-го
до 1709 року біля керма Української Гетьманської держа­
ви, автономію й самостійність якої московський царизм
поступово знищував.
Жодне прокляття не в змозі було знищити велику ідею
Івана Мазепи про вільну, незалежну, самостійну Україну.
Тому ідея державної суверенності, незалежності має загаль­
нолюдське значення і забезпечує нормальне існування кож­
ного народу, кожної нації, зберігає етнофонд людства.
Разом з тим треба протистояти тенденції ідеалізації
гетьмана — прагнення перетворити його на ікону, припи­
суючи риси, яких у нього не було. При цьому дещо з його
характеру замовчується. Проте Іван Мазепа цього не по­
требує. Велич українського гетьмана, борця за незалежну
самостійну Україну не зменшиться, коли ми розкриємо
його особу такою, якою вона була насправді, з усіма її
гранями. Звісно, окремі з них можуть бути нам і не до
вподоби. У боротьбі за владу, за збереження та утверджен­
ня свого гетьманства він вдавався до таких засобів, які не
заслуговують на схвалення. Бувало й так, що межа між
дипломатією та інтригами зникала.
Іван Мазепа не був демократом. Аристократ, він ціле­
спрямовано створював в Україні аристократію з середови­
ща козацької старшини й української шляхти. Підтриму­
ючи старшину економічно, надавав їй земельні маєтності,
бажав зробити її незалежною політично, дбав про її освіту
й навіть зовнішню культуру. Водночас видавав універсали,
в яких прагнув захистити інтереси посполитих селян і
рядових козаків, стримати зажерливість старшини в межах
тодішніх прав, законності щодо обтяження селян повин-
ностями, а також боронив козаків, яких примушували
переходити в посполиті.
Саме Мазепа одним із перших виплекав ідею самостій­
ної незалежної Української держави, підняв цю ідею на
височінь загальнонаціональної історичної мети. Мабуть,
неможливо з’ясувати, коли виникла і як розвивалася ця
ідея в Мазепи. Завжди дотримуючись принципу улюбле­
ного автора Макіавеллі «таємниця — це душа справи», він
виношував свої ідеї, приховуючи власні наміри абсолютно
від усіх. Мазепа поводив себе надобережно, оскільки ризик
був величезний в умовах складної політичної й військової
ситуації в Україні. Саме в часи Руїни він повернувся на
Батьківщину й залишився там назавжди.
Пройшовши уявно за Мазепою його життєвим шляхом,
можливо, ми допомогли якось накреслити умови та обста­
вини, в яких формувалася й діяла ця незвичайна осо­
бистість, пізнати витоки його світобачення, визначити
чинники, що обумовлювали його поведінку.
Цілком слушною є думка академіка В. Смолія, що сьо­
годні ми можемо сперечатися, шукати помилки у діях
гетьмана, погоджуватися чи не погоджуватися з його окре­
мими вчинками. Незаперечним лишається тільки той факт,
що політичний крок І. Мазепи у 1708 році відбивав потаєм­
ні настрої частини козацького суспільства, яке прагнуло
бачити Україну суверенною державою, а акцією переходу
Мазепи на бік Карла XII був на десятиліття призупинений
процес наступу російського абсолютизму на козацький
устрій України.
Без мазепинського повстання, яке мов дзвін сколихну­
ло буття гетьманської України, дуже важко уявити собі рух
за її волю. Воно мусить стати безцінним уроком для тих
політиків, які мають дбати про долю народу, долю нашої
держави.
Про безсмертя та високість справи гетьмана І. Мазепи
свідчить і той факт, що в наступні століття «мазепинцями»
часто називали національно свідомих українців, які жерт­
вували життям за волю Батьківщини.