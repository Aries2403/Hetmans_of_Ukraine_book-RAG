Пилип Степанович Орлик
(1672-1742)
Гетьман України в еміграції (1710—1742). Сподвижник
гетьмана І. Мазепи. До кінця свого життя полишився вірним
своєму патронові і благодійнику та був продовжувачем його
справи — боротьби за державний суверенітет Гетьманщи­
ни.
Автор «Пактів і Конституції прав і вольностей Запорізько­
го війська» — пам’ятки політико-правової думки, в якій
вперше у європейській традиції закріплено принцип поділу
гілок влади.
Перебуваючи в еміграції, більше тридцяти років свого жит­
тя присвятив справі боротьбі за Українську державу.
Давня історія родини Орликів відома нам з генеалогіч­
ної довідки, укладеної сином гетьмана, генералом фран­
цузької армії Григором Орликом 1747 року. Першим з
чеського роду згадується у 1121 році Станіслав Орлик —
прародич двох гілок, представники яких оселилися на
Шлезьку (Сілезія) і в Польщі. Зберігся оригінал диплома
імператора Фердинанда від 12 липня 1624 року — «Графові
Орликові з Моравії». Тут сказано, що «Орлик слов’янською
мовою означає орла і в Угорщині ця родина має ім’я
«ОІасИ». На той час Орлики вже поділилися на дві гілки і
лише одна з них проживала у володіннях імператора, а
друга, протестантська, під час гуситських війн XV століття
емігрувала до Польщі — у Краків. Польська лінія мала
своїм продовжувачем Яна Криштофа Орлика, який одру­
жився з донькою подільського воєводи Пиляви й помер у
1592 році. їхнім сином був Степан Орлик, який помер
у 1636 році, полишивши сина Степана. Останній просла­
вився військовою відвагою, яка була відзначена на сеймі
1660 року, і загинув під Хотином 11 грудня 1673 року,
полишивши маєток під Смоленськом. Від дружини з ли­
товського роду Малаховських-Володкевичів Ірини він мав
двох синів — старшого Степана, що помер бездітним, і
молодшого — Пилипа, майбутнього гетьмана. Пилипу
дістався батьківський маєток на Мінській землі, який був
незабаром проданий, після чого родина перебралася в
Україну. Батько Орлика був католиком, про що писав
Пилип у листі до патера Кашода (18 квітня 1727 року), але
мати Ірина була православною. Майбутнього гетьмана,
очевидно, охрещено за православним обрядом: у своєму
щоденнику він тричі згадує свого патрона св. Пилипа під
1 ] жовтня (за старим стилем), що відповідає православно­
му календарю.
Пилип Орлик народився 11 жовтня (за старим стилем)
1672 року в селі Косуті Ошмянського повіту на Віленщині.
Початкову освіту він здобув у єзуїтській Віленській ака­
демії. Після того як сім’я Орликів переселилася в Україну,
Пилип вступив до Києво-Могилянської академії як пра­
вославний шляхтич і успішно закінчив її в 1694 році. Ві­
домо, що 1692 року він навчався у філософському класі.
Рівень освіти в академії на той час був досить високий.
Серед професорів на молодого Орлика найбільший вплив
мав видатний мислитель України Стефан Яворський. Він
протегував Пилипові, підтримував його, а після закінчен­
ня академії допомагав йому влаштуватися на службі. Спу-
дей Орлик, маючи чутливу і вразливу вдачу, схильну до
високих почуттів, усією душею прихилився до улюблено­
го вчителя й усе життя зберігав до нього великий пієтет.
Це про нього значно пізніше, вже на еміграції, згадувати­
ме гетьман як про «улюбленого мого вчителя, конфідента
і добродія». У червні 1721 року саме йому напише Орлик
виправдувального листа з проханням добитися від царя
амністії. В далеких Салоніках ловитиме колишній спудей
звістки про Яворського і нотуватиме їх у своєму «Діарії».
Яворський був професором риторики та філософії і мав
пріоритетний вплив на формування світогляду, поетичних
здібностей і душі Пилипа Орлика. Ще в академії Пилип
почав віршувати, його поетичні твори зберігалися в біб­
ліотеці генерального хорунжого Миколи Даниловича Ха-
ненка в збірці поезій викладачів, учнів академії 1709 року.
Талановитий спудей складав панегірики — хвалебні вірші
на честь окремих історичних діячів та сучасників. Серед
відомих на сьогодні першим було опубліковано у 1695 році
латиномовний панегірик гетьману Мазепі під назвою «Русь­
кий Алкід». У ньому поет оспівує І. Мазепу як організа­
тора взяття Казикермена, Асламмістечка та інших крим­
ських фортець.
У січні 1698 року в Батурині, гетьманській столиці, у
церкві Св. Трійці відбулося урочисте вінчання ніжинського
полковника Івана Обидовського (небожа гетьмана І. Ма­
зепи) з донькою майбутнього генерального судді Василя
Кочубея Ганною. Урочисту промову з цього приводу під
назвою «Виноград Христов» виголосив Стефан Яворський,
а його колишній учень Пилип Орлик (який не тільки ра­
зом навчався з гетьманським небожем, а й був його осо­
бистим приятелем) підніс подружжю свій новий панегірик
«Сарматський Гіппомен», надрукований у друкарні Києво-
Печерської лаври.
На той час Орлик був писарем консисторським Київ­
ської митрополії. Очевидно, тоді ж він написав вісім віршів
на герб Данила Апостола, розміщених на аркуші з гравю­
рою Щирського, який знаходився у єдиному примірнику
в варшавській бібліотеці Красінських. Тут він також під­
писався: «Пилип Орлик писар кафедральний». Це перша
його посада, про яку збереглася офіційна згадка. Дана
посада незаперечно свідчить, що в Україні Орлик був пра­
вославним. Лише пізніше, на еміграції у Броцлаві 1721 ро­
ку він стане уніатом і тому одночасно молитиметься в гре­
цьких церквах і католицьких костьолах.
23 листопада 1698 року в житті Орлика сталася важли­
ва подія, яка назавжди поєднала його з українською стар­
шиною. Того дня в Полтаві він обвінчався з донькою
полтавського полковника Павла Герцика та Ірини Яб-
лонської Ганною. Очевидно, знайомство консисторського
писаря Київської митрополії з представницею знатної ро­
дини відбулося на весіллі І. Обидовського. П. Орлик як
віртуозний панегірист, знавець п’ятьох іноземних мов,
справив позитивне враження на гетьманське оточення та
на самого гетьмана І. Мазепу. І це, безперечно, вплинуло
на подальшу долю талановитого учня С. Яворського. Бать­
ко Ганни П. Герцик помер наступного року і був урочисто
похований в Києві, а його дружину після Полтави Петро
І вислав до Сибіру. Ганна ж, кинувши все, подалася за
своїм чоловіком по світу, народила йому трьох синів і
п’ятеро доньок, до кінця випила разом з чоловіком гірку
чашу поневірянь, страждань, принижень, але жила разом
з ним надією. Ганну прихилила недоля в Станіславові з
доньками Варварою та Марією. І там вона майже на
п’ятнадцять років пережила чоловіка, терплячи нужду та
злидні і спродуючи останню одежину.
Через рік після одруження, 6 листопада 1699 року в
Орликів народилася перша дитина — донька Анастасія, —
на хрестинах якої було багато старшини. Це підкреслює
широкі зв’язки Орлика у вищих колах української шляхти.
Вже на той час Пилип, очевидно, був «гетьманской вой­
сковой старшини канцелярист» (згадується у 1702 році).
Про Орлика як про молодого реєнта військової канцелярії
писав у квітні 1700 року і Самійло Величко: «Филип Орлик,
реент тогдашний войсковой канцелярии, новициантом бу­
дучи, хочай и мудрий был человек, еднак еще не призви-
чаился был досконале до управлення всяких дел воскових
писарских». Проте авторитет Пилипа Орлика вже на той
час був досить високий. Про це свідчить хоча б той факт,
що 5 листопада 1702 року в Батуринській Микільській
церкві новонародженого сина Орлика Григора хрестили
сам гетьман Іван Мазепа, полковник Іван Ханенко та Віра
(чи Любов) Кочубеївна — дружина генерального судці Ва­
силя Кочубея. «Реєнтом канцелярії війська Запорозького»
був Пилип Орлик і наприкінці липня — на початку серпня
1707 р., про що свідчить його лист до військового канце­
ляриста Івана Максимовича. Затим, не раніше осені 1707 ро­
ку, Орлик став генеральним писарем.
Такій швидкій кар’єрі він був зобов’язаний в першу
чергу власними здібностями і якостями: гострим розумом,
чіткою пам’яттю, високою освіченістю, природним тактом
та дипломатією, особливою кмітливістю та обдарованістю.
Не випадково Мазепа любив і довіряв Орликові. А він
навіть у покаянному листі до Яворського 1721 року під­
креслював, що ніколи нікому не складав присяги, навіть
цареві — лише панові своєму гетьману Мазепі. Пізніше в
своєму «Діарії» Пилип засвідчить, що Мазепа «як ніхто...
міг краще обробити людину й притягти її до себе».
Нові посади приносили Пилипу Орлику нові володін­
ня: села Дремайлівка, Дорогинка Ніжинського полку, мли­
ни і двори в Батурині та Ніжині, у 1708 році — села Кри-
вець та Риловичі у Стародубському полку з млинами,
винницями, лісами, руднею та слобідкою, якій дали назву
Орлівка. Рангові маєтності писар отримав під Гадячем.
Дружина принесла у посаг землі на Полтавщині. Мазепа
надав йому село Домишлин Сосницького повіту Чер­
нігівського полку. Жителі Домишлина навіть у 1710 році,
після офіційного прокляття, згадували колишнього влас­
ника Орлика, за якого вони не були обтяжені податками
і навіть не виконували громадських повинностей.
Швидке просування по табелях урядів не зашкодило
Орлику продовжувати свої поетичні заняття. В літературі
є згадка про написаний ним «Епітафіон» митрополитові
Варлааму Ясинському.
Одночасно Орлик усе більше вникав у політичні спра­
ви і втаємничувався в різноманітні плани старшини. На­
приклад, у 1707 році він був свідком зібрання в Києві у
генерального обозного Ломиковського чи миргородського
полковника Данила Апостола, на якому читали Гадяцький
договір 1659 року гетьмана Виговського з королем, взявши
текст його з бібліотеки Києво-Печерського монастиря.
Вважається, що поряд з Андрієм Войнаровським Пи­
лип Орлик був одним з перших і найбільш посвячених у
таємні плани гетьмана Мазепи відступитися від Петра та
взяти сторону Карла XII і Станіслава Лещинського. Про
це він сам детально повідомляє в листі до свого вчителя,
тоді вже митрополита Рязанського і Муромського Стефа­
на Яворського. Лист був написаний наприкінці літа 1721 ро­
ку, коли в Орлика визріла відчайдушна думка повернути­
ся в Україну і просити помилування в царя. Певне ж,
гетьман у цьому листі мав виправдати себе, «понеже мно­
гие едны недоброхоти мои, другие, хотящи себе оправда­
ти, злоклеветным своим донесением милосердное царско­
го величества сердце на болший гнев и отмщение против
мене возбудили и подвигнули, будто я единомисленным
и единосоветным с Мазепою тоей измены былем автором
и все тайны оныя ведалем». У цьому листі Орлик нама­
гається довести, що був простим виконавцем волі Мазепи,
який взяв з нього присягу.
У 1706—1707 роках Пилип під диктування гетьмана вів
таємне шифроване листування з княгинею Дольською, що
мала стосунки із Станіславом Лещинським. Згідно з його
словами, Мазепа відкрив писарю свої плани 17 вересня
1707 року: «До сего часу не смел я тебе прежде времени
намерения моего и тайны тоей объявлять... А понеже те­
перь пред тобою не могло то утаитися, прето пред Всеве­
дущим Богом протестуюся и на том присягаю, что я не
для приватной моей ползы, и не для вышших гоноров, не
для большаго обогащения, а ни для иных яковых нибудь
прихотей, но для вас всех, под властию и реиментом моим
зостаючих, для жон и детей ваших, для обшего добра мат­
ки моей отчизны бедной Украйни, всего войска Запорож­
ского и народу Малороссийского, и для подвышшеня и
разширеня прав и волностей войсковых, хочу тое при
помощи Божой чинити, чтоб вы, з жонами и детми, и
отчизна с войском Запорожским так от Московской, яки
от Шведской сторони, не погибли. А если бым для яких-
нибудь приватних моих прихотей тое дерзал чинить, побий
мене, Боже, в Троицы святой єдиний и невинная страсть
Христова, на души и на теле». Поцілувавши животворно­
го хреста, Мазепа заприсягнув на вірність і незраду собі
Орлика.
Безперечно, справа була вкрай ризикованою. Орлик
вагався, прагнув вияснити в гетьмана, чи є гарантії, що
при шведах буде краще. Мазепа відповідав: «Яйця курицу
учат! Албо ж я дурак, прежде времени отступать, пока не
увижу крайней нужди, когда царское величество не дово­
лен будет, не токмо Украины, но и государства своего от
потенции Шведской оборонить». 3 того часу Орлик був
активно задіяний гетьманом у зв’язках з Станіславом Ле-
щинським, княгинею Ганною Дольською та шведським
королем. Він вів таємне листування, зустрічався з агента­
ми (ксьондз Заленський), брав участь у радах.
П. Орлик писав Яворському, що робив усе це з великим
острахом, боячись, «что тая Мазепы с противною стороною
корреспонденциа на крайнюю когдась мене наразит поги­
бель, если царское величество с подлинных документов до­
ведается. И того ради всегда снедаемся внутренею боязнию,
страхом и скорбию, а смотря на жону и дети мои, по всяк
день часто воздыхалем, чтоб с собою и их не погубить».
Тривоги і сумніви нібито штовхнули Орлика до спроби
перешкодити планам гетьмана, але так, щоб при цьому не
зрадити його. Він також боявся повторити шлях усіх по­
передніх донощиків на Мазепу, зокрема Кочубея, через
«великоросийское жестокое и в целом свете небыклое
право, через которое многие невинные часто погибают,
а именно — “доводчику первый кнут”». Між тим, не ба-
жаючи бути клятвопорушником і зрадником свого покро­
вителя, віддавати «неблагодарным сердцем злая возлагая,
ненавесть за возлюбление и за хлеб яд смертоносний»,
Орлик вирішив через піддячого Олександра Меншикова
викликати від царя довірених осіб для нового заприсяган­
ня гетьмана і старшини. «И таким способом намеривался,
без повреждения совести и присяги моей, и фракцию Ма-
зепину пресекть и старшину всю от оной отвратить». Але
саме тоді надійшло повідомлення про страту Іскри і Ко­
чубея, «якая ведомость мне устрашила, и того ради при­
нужден я был оставить тое умышление, опасаясь такой же
и на себя погибели».
Орлик, очевидно, не знав тоді, що в доносі Василя
Кочубея, переданому міністрам царя 10 квітня 1708 року,
чотирнадцятим пунктом звинувачення Мазепи було пода­
не свідчення про те, що зустріч з єзуїтом Заленським (по­
сланцем Станіслава Лещинського) влаштував гетьману
саме Пилип Орлик. Даючи усні пояснення з цього приво­
ду, Кочубей заявив: про це його дружині сказала дружина
Орлика. У 25-му пункті звинувачення вказувалося, ніби
один чоловік, наближений до Мазепи, довірявся своїм
гостям, що не слід згадувати про битви з татарами — «вони
нам незабаром знадобляться». Кочубей усно повідомив,
що це полтавському полковникові Іскрі говорив Орлик.
У Василя Кочубея були свої рахунки з Орликом. Ще в
лютому 1708 року він написав бумагу проти Пилипа, де
скаржився, буцім цей висуванець «нас во всем понижает,
бєзчестит и топчет». Розкриваючи походження гендлярів
Герциків, з якими породичався Орлик, судця описував усі
неблагочестиві вчинки останнього: «всяко нам ищучи зла»,
«заслуги... старинии легце важит и под ноги топчет». Ко­
чубей жалівся, ніби Орлик заявив, що він, будучи ще ге­
неральним писарем, 12 років «не умел писати» і з його
листів «до дурних москалей писованих... некоторые ляхи
смеялися». На бенкеті у Левенця Пилип його, суддю, об­
мовляв і «лаяли в матерь и всяко хулили и уничтожали».
Неповажно ставився Орлик також до полковника Іскри,
якого «лает, безчестить и в мове передражнюег всегда на
всяком местцу». Сам Іскра 13 лютого в розмові з охтир-
ським полковником Осиповим завважив: «Более всех зна­
ет все тайны заговора Мазепин писарь Орлик, потому что
через его руки идет вся гетманская переписка».
Все це могло закінчитися досить прикро для Орлика,
якби донос був сприйнятий царем.
У листі до Яворського емігрант висував ще один мотив
свого мовчання про плани Мазепи: «Не открилем никому
тайни, сохранял я неврежденне верность, яко слуга пану,
яко инолемец и креатура своєму благодетелеви, и должен
былем тое сохранить, понеже натура мне тое сама, с пред­
ков моих дала не быть придателем, и всякому над собою
властелину верным быть».
Орлик залучався до участі в усіх нарадах Мазепи з
посвяченою у таємницю генеральною старшиною. У своє­
му листі він твердить, що саме старшина штовхала гетьма­
на до рішучого розриву з царем, постійно наполягала на
цьому, картала його, навіть погрожувала. Сам писар нічо­
го не каже про свою роль у тому. Одначе, як свідчив він
сам, гетьман згарячу казав, ніби в нього (Орлика) «еще
разум молодий, дитинный». Хоча у сварках з старшиною
Мазепа саме йому віддавав перевагу: «Бери все чорт!
Я, взявши з собою Орлика, до двору царского величества
поеду, а вы хоть пропадайте».
Не вагаючись, поставив на карту Пилип Орлик набутий
ним матеріальний достаток (і втратив його) заради втілен­
ня в життя великої ідеї Мазепи про незалежну самостійну
Українську державу. Більше того, ризикуючи своїм жит­
тям, родиною, він залишався вірним цій ідеї й зберігав
відданість гетьману під час найтяжчих випробувань і най-
трагічніших подій, коли однодумці й прибічники Мазепи
кидали його й просили милості та вибачення.
Пилип Орлик до глибини душі пройнявся ідеєю Мазе­
пи. Водночас йому імпонувала сама особистість Мазепи,
його винятковий розум, ерудиція, інтелігентність, витон­
чена духовність, різноманітний досвід. Для молодого кан­
целяриста, а потім і генерального писаря гетьман завжди
залишався вчителем. Написаний Орликом у 1695 році па­
негірик на честь Мазепи не був даниною моді часів бароко,
коли в панегіриках вихваляли можновладців. Це був щи­
рий вислів відданості й пошани до Івана Мазепи. Ставши
гетьманом України в еміграції, й на схилі свого життя Ор­
лик завжди зберігав пам’ять про Мазепу як про великого
українського патріота, людину виняткових здібностей.
Орлик виступив із Батурина в похід разом із козацьки­
ми військами на чолі з Мазепою і протягом усієї кампанії
був поряд із гетьманом. Генеральний писар ретельно й
напружено працював у похідній гетьманській канцелярії,
складав і оформляв дипломатичні документи, листування
гетьмана з Туреччиною, Кримом, польським королем
Станіславом Лещинським, а також гетьманські маніфести,
з котрими Мазепа звертався до українського народу.
Після Полтавської катастрофи Орлик, його дружина
й родичі Герцики пішли за Мазепою у вигнання, дола­
ючи далекий, тяжкий і небезпечний шлях до тодішніх
володінь Туреччини. В липні 1709 року вигнанці діста­
лися Бендер. Після смерті великого гетьмана України
Івана Мазепи серед української еміграції постало питан­
ня про його наступника. Обрання нового гетьмана було
пов’язане з вирішенням найважливішого питання: хто
володітиме спадком Мазепи — золотом, коштовностями,
грошима, клейнодами тощо, який включав не тільки
приватне майно, а й військовий скарб.
Згідно із запискою очевидця подій королівського сек­
ретаря Густава Сольдана, обстановка в Бендерах після
смерті Мазепи складалася досить напружено. Войнаров-
ський забрав усю казну та дорогоцінності, але не хотів бути
гетьманом. Між старшиною почалися пересуди і виникло
незадоволення. Посипалися скарги королеві: 22 жовтня
1709 року королю було подано «Покірний меморіал за­
порозького війська до святого королівського маєстату
Швеції», писаний в Бендерах 26 вересня рукою Пилипа
Орлика. Цей документ є надто важливим: у ньому вперше
і дуже чітко були зафіксовані основні напрямки подальшої
діяльності Орлика та його політичні плани. В меморіалі
на початку вказувалося, що після смерті Мазепи «судно
руської нації й запорозького війська» може скерувати і
врятувати лише Карл XII. Разом з тим було висловлене
настійливе бажання обрати нового гетьмана. Однак, як
зазначалося в меморіалі, вибори можуть бути проведені
лише після того, як Войнаровський поверне «всі гетьман­
ські клейноди і наші привілеї та всей скарб в цілості, що
лишився по смерті ясновельможного гетьмана Мазепи,
зокрема золото, срібло, дорогі камені, перли, висаджені
дорогим камінням списи, соболі, папери й інше знадіб’я
запорозькому війську». Він «несправедливо й незаслужено
присвоює собі право мати все те, що належить... до всьо­
го війська». Ця вимога про повернення скарбів і казни
була другим пунктом меморіалу. В третьому пункті прово­
дилася паралель союзу Богдана Хмельницького і Карла X
з договором Мазепи та Карла XII. Король повинен був
знову на ім’я нового гетьмана дати підтвердження, що буде
воювати з царем, поки «руський народ не вернеться до
колишньої своєї свободи».
В разі укладення миру було висловлено прохання, щоб
«не виключено нашого державного інтересу з договорів і
не нарушено меж нашої батьківщини аж до ріки Случ, які
так простягаються від часів Хмельницького». Король мав
також у договорі дати гарантії забезпечення оборони не­
залежності України від нападу «сусідніх володарів». У чет­
вертому пункті королю пропонувалося заключити союз з
Отгоманською Портою і при цьому включити «як додаток»
до меморіалу «справи цілості запорозького війська й русь­
кого народу».
А. Войнаровський відмовився повернути гетьман­
ський скарб. Запалав скандал, що спричинив до ство­
рення з наказу короля спеціальної комісії. Комісія, яка
засідала в листопаді 1709 року в таборі короля під Бен­
дерами, покладалася передусім на свідчення Бистрицько-
го, колишнього управителя Мазепиних маєтків, а також
на близьких йому осіб. Тому і вирішила справу на ко­
ристь Войнаровського. Карл XII підтвердив її рішення.
Значно пізніше, в 1719 році Орлик писав до шведської
королеви Ульріки Елеонори: «Войнаровський, наперекір
праву і звичаям, мав у своїх руках усі публічні фон­
ди, завдяки ласці й допомозі своїх приятелів, яких він
з’єднав собі підкупом. Я мовчав, хоч ціла моя істота
вояки протестувала проти цього мовчання». Орлик зміг
добитися лише того, що король не виплатив Война-
ровському борг у 60 000 талерів. Однак і новий гетьман
їх не отримав.
Отак козацтво й старшина залишилися на чужині, в
Бендерах, без матеріальних засобів. Володіння гетьман­
ською булавою в умовах еміграції вимагало значних кош­
тів: і на потреби козацького війська, і репрезентацію, і
зносини з чужоземними урядами, й дипломатичну працю
серед турків і татар.
Нового гетьмана не обирали цілих півроку. В Україні
Петро І вже затвердив гетьманом Івана Скоропадського.
Однак, зв’язавшись з козаками та запорожцями, старшина
в еміграції вирішила все ж не визнавати його, чекати перемо­
ги Карла XII, повернення в Україну і перевиборів гетьмана.
Час спливав, нічого не змінювалось, а діяти було прос­
то необхідно. Тому, врешті-решт, питання про обрання
гетьмана було поставлене. Пропонувалися три кандидату­
ри: небіж Мазепи Андрій Войнаровський, прилуцький
полковник Дмитро Горленко і генеральний писар Пилип
Орлик. Перший був ще молодий, прогримів скандалом у
сварці за дядькові скарби і не мав бажання тримати була­
ву, другий — не мав популярності. Орлик же користував­
ся авторитетом, відзначався неабияким розумом, широки­
ми знаннями й дипломатичним хистом, його підтримував
Карл XII, який ще 28 вересня викликав Орлика в Бендери
для ради про державні справи.
5 квітня 1710 року під Бендерами на загальній раді в
присутності всієї старшини, запорожців, реєстрового ко­
зацтва Пилипа Орлика одноголосно обрано гетьманом.
Того ж дня було прийнято документ (вступ і 16 статей),
що дістав потім назву «Конституція Пилипа Орлика», або
«Бендерська Конституція», і складав угоду гетьмана та
старшини про взаємні обов’язки, права й подальший ус­
трій України. У вступі Конституції було подано стислий
виклад історії України, пояснено причини, чому Україна
розірвала стосунки з Москвою і прийняла протекторат
Швеції; проголошувалося, що Україна обох сторін Дніпра
має бути вільною на вічні часи від чужого панування;
Україна визнавалася республікою, а влада гетьмана обме­
жувалася; гарантувалися права і привілеї запорожців; дер­
жавною релігією проголошувалося православ’я, а Київська
митрополія мала вийти з підпорядкування Московському
патріархові. Документ заклав підвалини принципу поділу
влади на законодавчу і виконавчу судову гілки, передбачив
виборність посад, що і сьогодні є принциповою засадою
розвитку демократичних держав. Відомий український іс­
торик права Микола Василенко визначав даний договір як
«своєрідну українську Конституцію, яка свідчить про на­
прямок політичної думки української еміграції того часу...
ідеї, закладені в основу угоди Орлика, поділяли не лише
емігранти, але й найбільш свідома частина старшини, яка
не пристала до Мазепи». Договір був розрахований на те,
що він після повернення емігрантів діятиме в Україні як
правовий акт.
Однак «Конституція Пилипа Орлика» залишилася лише
на папері: після Прутського миру еміграція втратила надію
повернутися в Україну, а після Ніштадського миру 1721 ро­
ку про це взагалі не могло бути й мови. Отже, тому вона
ніколи не діяла в Україні і втратила свою силу як юридич­
ний акт навіть в емігрантських колах.
10 травня 1710 року Карл XII, як протектор України
згідно з попереднім договором 1708 року з Мазепою, за­
твердив обрання Орлика гетьманом, вихваливши при цьо­
му його мужність і вірність. Того ж дня був укладений
новий договір між Україною і Швецією, в якому підтвер­
джувались гарантії незалежності й самостійності України.
Швеція зобов’язувалася забезпечувати оборону і цілісність
її території. Зазначалося, що протекція шведського короля
над Україною запроваджується «тилько для поправи и под-
вигнення упальїх прав своих и вольностей войсковьіх».
На честь новообраного і затвердженого королем гетьма­
на Карл XII влаштував офіційний прийом, на якому Пилип
Орлик виголосив промову латиною. То був зразок красно­
мовства і свідчення його намірів продовжувати лінію Ма­
зепи та сподівань на допомогу шведського короля.
Творці Конституції, розробляючи її в чужій країні, усві­
домлювали, що її практичне застосування буде неймовір­
но важким, адже спочатку треба було звільнити Україну
від московського панування. Оскільки їхні власні сили
були дуже невеликими — кілька тисяч козаків і старши­
ни, — вони сподівалися це зробити за допомогою Швеції,
Туреччини та інших країн.
Зі шведським королем Карлом XII була укладена спе­
ціальна угода. Як протектор України, він санкціонував
козацьку конституцію, підтвердивши таким чином права
та вольності Війська Запорозького. Водночас він виступив
гарантом незалежності України та недоторканності її кор­
донів, які за конституцією обіймали Лівобережжя та Пра­
вобережжя. Шведський король зобов’язувався не складати
зброї доти, доки Україна не буде звільнена від москов­
ського панування, й не укладати миру з царем, не здобув­
ши попереднього відновлення незалежності України.
Проте зірка Карла XII на політичному небосхилі Єв­
ропи почала меркнути. Він хоча ще виношував плани
спільних дій Півночі та Півдня, тобто Швеції й Туреччини,
проти Петра І, однак міжнародна ситуація змінилася. На
сході Європи захиталася політична рівновага. Росія става­
ла в ряди найбільш могутніх європейських держав. Нагро­
маджуючи військові сили, вона спрямовувала свій наступ
проти шведів і Туреччини, хоч Оттоманська Порта ще на
початку 1710 року підписала з Петром І мировий трактат.
Отже, для шведського короля навіть від’їзд на батьківщи­
ну сушею чи морем виявився дуже небезпечним, хоча
великий візир Алі Чорлілі-паша від імені турецького сул­
тана обіцяв забезпечити Карлові XII 50-тисячний ескорт
для супроводження шведів додому.
Шведський король вирішив поки що вичікувати спри­
ятливих обставин у Бендерах, використавши цей час для
спонукання турецького уряду до війни з Росією. Незважа­
ючи на полтавську поразку, Карл XII був дуже популярним
серед турецьких військових кіл. Його дипломати, і особ­
ливо Станіслав Понятовський, прибічник Станіслава Ле-
щинського, досить успішно діяли при дворі султана. Вза­
галі поляки активно взаємодіяли з турецьким урядом. Не
раз відвідували султанську столицю київський воєвода Йо-
сиф Потоцький і граф Тарло.
На сході ж активну дипломатичну діяльність з метою
організації антимосковської коаліції розгорнув Орлик. Це
питання він порушив у Бендерах у березні 1710 року, коли
мав розмову з французьким послом Дезайєром. Восени
того ж року український гетьман розпочав листування із
кримським ханом Давлет-Гіреєм, дуже впливовою людиною
при турецькому дворі. Орлик особисто з ним познайомив­
ся під час перебування хана в Бендерах у квітні 1710 року.
На початку грудня з Бендер до Криму виїхала надзви­
чайна українська делегація. Посольство українського геть­
мана виконало свою місію, й 23 січня 1711 року був під­
писаний договір про встановлення союзу між Кримським
ханством і Орликом. Це було зроблено на ґрунті повної
незалежності України. Хан брав на себе зобов’язання не
укладати без згоди української сторони миру з Москвою.
У договорі хан гарантував спокій і безпеку населенню
України під час воєнних дій. Орлик призначив постійного
свого резидента (посланника) при ханському дворі.
У договорі обумовлювалися й відносини з тими дон­
ськими козаками, які після придушення військами Петра І
антицаристського повстання на чолі з Булавіним пере­
ховувалися від помсти царя на землях-кочовищах Кубан­
ської орди й мали тісні зв’язки з усім Донським військом.
За договором донці мали підлягати Орлику й користува­
тися рівними з українськими козаками правами та при­
вілеями.
20 листопада 1710 року Туреччина оголосила війну Пет­
ру І. До певної міри це було досягненням шведської дип­
ломатії. Карл XII у своєму стратегічному плані ставив
завдання опанувати ситуацію в Польщі й дати під Києвом
генеральну битву царським військам передусім за допо­
могою турецької армії. Для звільнення Правобережної
України була спланована зимова військова експедиція
об’єднаних сил кримського хана, буджацьких татар, поля­
ків і козаків на чолі з Орликом.
Після очищення від царських військ Правобережжя
надалі розвивати військові операції повинна була турецька
армія. Передбачалося, що передуватимуть усім цим діям
дві допоміжні операції. Кримський хан мав увійти на те­
риторію Росії й ударити на Вороніж, щоб зруйнувати ко­
рабельну флотилію, а його син — кубанський салтан мусив
іти на Азов. Усі ці операції, за задумом Карла XII, мали
сприяти просуванню шведських армій із Померанії в Поль­
щу, що розв’язало б руки полякам, які орієнтувалися на
Станіслава Лещинського.
Але добре задуману загальну стратегічну концепцію
війни союзники не спромоглися здійснити ні поетапно, ні
окремими частинами.
Спільний із ханом похід П. Орлика на Україну відбув­
ся на початку 1711 року у двох напрямах. У січні Давлет-
Гірей з 50-тисячною ордою та кількома сотнями запорож­
ців рушив на Слобожанщину. Спочатку хан не зустрічав
серйозного опору. Населення, бачачи поряд із татарами
запорожців, виявляло поміркованість, а часом навіть при­
хильність: Мерефа і Тарасівка були союзниками легко
взяті, а жителі Водолаги самі відкрили міські ворота.
Та на підступах до Харкова хан несподівано повернув
назад до річки Самари і взяв в облогу розташовані на ній
фортеці — Новосергіївську і Новобогородську. Залога в
Новобогородську дала відсіч татарам, Новосергіївська фор­
теця здалася без бою. Залишивши загін на Самарі та та­
тарську облогу в Новосергіївській фортеці, 5 березня хан
повернув на Крим, і 12 тисяч бранців пішло у татарську
неволю.
Після цього нападу хана на Слобожанщину та та­
тарських спустошень авторитет П. Орлика на Лівобережжі
та Слобідській Україні захитався, наростало невдоволення
ним козацтва.
А тим часом розпочалася головна акція — 11 лютого
1711 року гетьман П. Орлик очолив похід на Правобереж­
ну Україну. З ним пішли запорожці під проводом К. Гор­
дієнка (понад шість тисяч), польський загін під команду­
ванням київського воєводи К. Потоцького та 20—30 тисяч
буджацьких і бєлгородських татар під проводом султан-
калги. У війську було до ЗО шведських офіцерів-інструк-
торів та невеликий шведський загін. Король Карл XII,
перебуваючи в Бендерах, участі у поході не брав.
Переправившись через Дністер поблизу Рашкова, вій­
сько П. Орлика та його союзників почало швидко просува­
тися вперед. Упродовж першої половини лютого П. Орлик
з козаками зайняв територію між Немировом, Брацлавом
і Вінницею. В ці дні майже всі правобережні козацькі
полки (за винятком кількох сотень Білоцерківського) пе­
рейшли на бік гетьмана Орлика, і його військо зросло до
16 тисяч. Стурбований цим, київський губернатор Д. Голі-
цин доповідав, що «сей бок (правий бік Дніпра), кроме
Белоцерковского полку, весь был в измене».
Однак в цей же час почалися чвари між П. Орликом і
султан-калгою, який зосередив орду у Вінниці. Останній,
посилаючись на перевтому коней, наполягав на тимчасо­
вому припиненні наступу. В козацькому війську відчува­
лася нестача зброї і спорядження. Але Орлик наказав ру­
хатись уперед. Під Лисянкою висланий проти П. Орлика
і татар загін лівобережних козаків під командою генераль­
ного осавула Бутовича був розбитий, а сам Бутович по­
трапив у полон. На початку березня союзне військо пе­
рейшло Рось і рушило на Білу Церкву. Та глибокий сніг і
відсутність фуражу уповільнювали рух козацького й та­
тарського військ. Зрештою, 25 березня союзне військо
взяло в облогу Білу Церкву. Але цар Петро І заздалегідь
укріпив фортецю, вона була добре забезпечена артилерією,
боєприпасами і провіантом. Оборону міста тримала росій­
ська залога та частина вірних цареві козаків під командою
полковника Танського.
Козаки Орлика оволоділи передмістям, поробили шан­
ці й два дні штурмували фортецю, але через брак артилерії
Біла Церква не була взята. В цей час, дізнавшись про під­
хід свіжих російських військ, татари султан-калги покину­
ли Орлика й, розділившись на загони, почали грабувати
населення та брати ясир. Правобережні козаки кинулися
рятувати свої домівки. Зрештою, орда повернула до Бугу.
Військо Орлика змушене було відійти до Фастова. Тут
польський загін теж покинув гетьмана й відійшов у Поліс­
ся. З рештками війська Орлик поспіхом відступив до Дніс­
тра, а тим часом російські дивізії під командуванням ге­
нерала М. Голіцина вступили на Правобережжя.
Так невдало скінчився похід П. Орлика на Правобе­
режну Україну. До того ж внаслідок грабіжницьких дій
татар Орлик і на Правобережній Україні втратив підтрим­
ку населення.
А влітку розпочався наступ царської армії. Вирішаль­
ний бій відбувся на Пруті. Турецькі війська оточили росіян,
Петро перед загрозою неминучого полону запросив пере­
говорів. Це було вигідно для Туреччини, і візир дав свою
згоду. Впродовж переговорів Орлик постійно відвідував
великого візира і наполягав на тому, щоб російська армія
негайно покинула Україну, повернула награбоване майно
і щоб пункт про це був записаний до майбутнього догово­
ру. Але з цього мало що вийшло. Договір, який увійшов в
історію як Прутський, було укладено 13 липня 1711 року.
Росія зобов’язувалася віддати Туреччині Азов, зрити фор­
теці Таганрог, Богородицьк і Кам’яний Брід. На Україні
все залишалося, як і раніше.
У цій сит уації Орлик повернутися в Україну вже не міг.
Тим більше, що цар після своєї невдачі просто лютував,
знищуючи все і всіх, хто хоч якимось чином був зв’язаний
з Орликом чи виявляв якесь невдоволення. Плач і стогін
розлягався по Україні ще страшніший, ніж після татарської
навали. 1 зарадити цьому горю було нікому.
Тим часом активізували антиукраїнську політику уря­
ди Англії, Голландії та інших країн — особливо у зв’язку
з перебуванням козацького війська в межах Туреччи­
ни. Щоб ознайомити держави Європи зі своєю позиці­
єю, Орлик складає «Маніфест до європейських королів».
«Вважали ми потрібним проінформувати королів, — за­
значається у цьому документі, — володарів республіки
й інші християнські держави про мотиви, котрі привели
нас в Турецьку державу й змусили підняти сьогодні
зброю проти московського царя». У «Маніфесті» ви­
кладається історія українсько-російських взаємин, по­
чинаючи з часів Богдана Хмельницького і аж до умови
з Карлом XII.
Розіславши «Маніфест», Орлик знову послав делегацію
до Туреччини з проханням захистити Україну. Прибувши
у Константинополь, делегація знову звернулась по допо­
могу до французького посла. У своєму донесенні у Париж
Дезайєр повідомив, що козаки були надзвичайно витри­
мані, але жодною мірою не хотіли відступати від інструк­
ції Орлика «наполягати, щоб Порта вимагала від Москви
відмови від всяких претензій на Україну». Далі він пише,
що «козацькі посли особливо наполягають на амністії й
визволенні українців, засланих у Московщину, й щоб мос­
калі, залишаючи козацьку країну, за своїм звичаєм не
руйнували України». Тоді ж таки делегація зустрілась з пат­
ріархом, і той обіцяв їй допомогу.
Розсудливість козацьких послів, наполегливість фран­
цузького дипломата принесли успіх. Султан дав грамоту
Орлику, в якій визнав його гетьманом українців, що «жи­
вуть на обох берегах Дніпра, також і запорозьких коза­
ків...».
Між тим дипломатія працювала на російсько-турецьку
війну. І 4 листопада 1712 року султан прийняв рішення її
розпочати. 19 листопада війну було оголошено. Знову за­
жевріла надія українських емігрантів. Орлик поспішив
убезпечити себе від небажаного турецько-кримського про­
текторату, подавши меморіал Карлу XII, де заявляв, що
справу про це може вирішити лише весь український на­
род, бо давно вже шириться агітація в Україні, ніби Орлик
з турками хочуть принести рабство, мечеті й знищити
християн. Порта може лише допомогти визволити Україну
від царя. Затим гетьман має прибути в Україну і разом з
людністю виробити програму її подальшого існування.
При цьому гетьман просив погамувати претензії Польщі
щодо Правобережжя.
Порта вимагала вислати Орлика на Правобережжя, але
він, не маючи вказаних гарантій, намагався уникнути цієї
подорожі. Проте частина його козацького війська на чолі
з прилуцьким полковником Горленком взяла участь у вій­
ськових операціях і 29 грудня 1712 року була розбита вій­
ськами князя Любомирського. Звертаючись до останнього,
Орлик запевняв його у відданості Польщі і отримав у від­
повідь (уже після розгрому козаків) схвального листа за
любов до спільної польської вітчизни та обіцянку прихи­
лити до гетьмана короля Августа II.
Порта чекала початку наступу шведської армії Штен-
бока. Однак той військових дій не почав. Це розгнівило
султана, і він наказав арештувати шведських резидентів
(Фунта та Понятовського) і вислати з Туреччини або пе­
ревести в Салоніки самого Карла XII.
Тим часом українські емігранти переконали францу­
зьку дипломатію у необхідності вичленити Польщу й Ук­
раїну зі складу Російської держави, що мало роз’єднати
царя з союзницею Австрії. Емігранти готувалися до по­
ходу на Батьківщину, але вітер дипломатії був нещасли­
вим для них і цього разу. В дивані відбувся переворот:
Алі-пашу, який був проти війни, призначили новим ве­
ликим візиром. І 17 липня відбулося підписання черго­
вого мирного договору з Росією. Згідно з договором,
Туреччина зобов’язувалася позбавити притулку як Кар­
ла XII, так і українських емігрантів. Порта відразу по­
ставила вимогу перед шведським королем покинути Бен­
дери. 11—12 лютого 1713 року в обозі під Варницею
стався «калабалик»1. Турецькі війська прийшли видворяти
Карла XII, а він з трьомастами вояками почав битву
проти 20-тисячної орди татар і шеститисячного загону
турків. У цьому бою короля було поранено. У лавах його
захисників бився й Орлик. Це ледве не коштувало йому
власного життя та життя старшого сина. Татари прив’язали
Григора до коня, і мало статися непоправне, та засту­
пився син хана султан-калги і польський сенатор Сапе-
га. «Калабалик» завершився переміщенням короля-ви-
гнанця та його свити, а заразом і українських емігрантів
з Орликом до Дематики під Адріанополем.
Усі ці негаразди значно погіршили матеріальний стан
українців у вигнанні. Душили кредитори, Орлика протяг­
ли до суду. З великими зусиллями він добився лише двох-
місячної відстрочки сплати боргів. Свій виїзд з Бендер
гетьман порівнював з виходом євреїв з Єгипту «від вар­
варського народу», зітхаючи «на ріках Вавилонських», че­
каючи «обіцяної потіхи» від короля.
1 Калабалик — сварка, колотнеча (тур.).
Відчай Орлика був такий, що він ладен був уже зголо­
ситися на мир з царем, аби лиш відомстити туркам за
невірність.
Однак турецька опінія щодо Карла XII знову перемі­
нилася. Бендерського серасира і хана Давлет-Гірея усуну­
ли. Новий хан Каплан-Гірей готувався до війни. Союз із
шведами було знову відновлено. Орлику також дозволили
переїхати до Адріанополя, де зібралася вся європейська
дипломатія. Користуючись цим, гетьман спробував знову
підняти питання про передачу йому всієї України.
Та вкотре шведську справу знищив Штенбок, який
капітулював 16 травня 1713 року. Це був остаточний крах
політики Карла XII в Туреччині. 13—24 червня в Адріано­
полі турки підписали мирну угоду з Росією на 25 років. На
той час козацьке військо на чолі з Горленком перебувало
в Україні. Останній вимагав, щоб до нього приїхала стар­
шина і сам гетьман. Усередині еміграції виник конфлікт і
підозра, що Горленко претендує на гетьманську булаву.
Однак влітку 1713 року після перемир’я козацьке військо
покинуло Правобережжя. На той час Орлик був уже знову
в Бендерах, а затим у Хотині. В Бендери прибув також
інший політичний вигнанець — польський король Стані­
слав Лещинський, з яким турки готували нову військову
акцію. Гетьман не підтримував цієї затії і, навпаки, вів
переговори з представниками Августа II про автономію
України в складі Польщі.
Однак турки наполягали на новому військовому поході
козаків на Правобережжя. Під командою Горленка у ве­
ресні 1713 року військо гетьмана вирушило на Брацлав-
щину. Було взято Немирів, Брацлав. Запорожці заволоділи
Каневом. Планувався похід н* Білу Церкву, але перешко­
дили поляки, з якими виник військовий конфлікт. Орлик
намагався налагодити справу дипломатично. Горленко рі­
шуче карав усілякі грабунки та розбій війська, намагаю­
чись замиритися з польською адміністрацією. Однак від­
повідь поляків Орлику була дуже суха й різка. Військові
конфлікти польської армії з козаками набули серйозного
характеру. І тут у справу знову втрутилася Порта. Новий
візир Алі-паша почав проводити ідею про посадження
Орлика на Правобережжі під протекторатом Польщі. Ор­
лик наполегливо обстоював ідею в дипломатичних колах,
але Польща поставилася до цього з нехіттю. 22 квітня
1714 року Польща й Туреччина підписали мир, а отже,
Правобережжя залишалося за Польщею. Це було крахом
ідеї Орлика.
Він знову звернувся до шведської протекції. 1 жовтня
1714 року Карл XII залишив Туреччину й вирушив на
батьківщину. Доля Орлика була також вирішена — він
повинен був їхати за протектором, життя якого захищав зі
зброєю в руках. 23 жовтня 1714 року Пилип Орлик з сім’єю
і двором із двадцяти чотирьох осіб покинув Туреччину. За
ним подалася частина старшини (Довгополий, Третяк,
Мирович, Нахимовський, Григір, Іван та Антін Герцики),
натомість Горленко, Максимович і Ломиковський прий­
няли царську амністію. В січні 1715 року гетьман прибув
до Відня. В столиці імперії він почував себе зле через ма­
теріальну скруту і неможливість узяти позику, хоча його
там і титулували князем. У травні 1715 року Орлик прибув
на острів Рюґен, затим оселився в Крістіанстаді, а потім —
Стокгольмі, де він жив досить скромно за рахунок ко­
ролівської казни. Карл XII обіцяв йому сплатити борг
перед військовою казною, гроші з якої він позичив по
смерті Мазепи (60 тисяч талерів). Король не відмовлявся
також від своїх обов’язків протектора України, незмінно
титулуючи Орлика «ясновельможним гетьманом».
Близько тридцяти років після цих подій прожив Орлик
за кордоном. І де б він не був — чи у Швеції, чи в Німеч­
чині, чи в Туреччині, — жодного дня, жодної години не
полишала його турбота про Україну. Разом зі своїм стар­
шим сином Григором, який скінчив життя генералом і
національним героєм Франції, Орлик налагоджував зв’язки
з урядами країн Європи, надсилав до них меморіали, праг­
нучи домогтися визволення свого народу, його незалеж­
ності. Як зазначав відомий історик Дмитро Дорошенко,
«він старався використати кожну нагоду, кожен міжнарод­
ний конфлікт на сході Європи, щоб тільки поставити ук­
раїнську справу на порядок денний. Але всі старання ве­
ликого українського патріота були даремні. Московське
царство після полтавської перемоги зробилося могутньою
державою, Російською імперією, яка посіла провідне міс­
це в північній і східній Європі».
Не поривав Пилип Орлик зв’язків і з Україною, особ­
ливо з Січчю, що тепер була на татарській території. Однак
доля і в цьому була жорстокою. Орлик так і помер на чу­
жині, в Яссах, куди перебрався ще в лютому разом зі своїм
останнім протектором волоським господарем Костянти­
ном Маврокардато. Він помер 24 травня 1742 року на са­
моті, без надії побачитися й пожити зі своїми рідними.
Маврокардато, який шанував Орлика, влаштував йому
«чудові похорони, до яких не пощастилося славної пам’яті
гетьману Мазепі» (з листа Григора до Верлена).
Тенденційна історіографія створила й поширила леген­
ду, ніби Орлик перед смертю одружився з татаркою, прий­
няв іслам і обрізання, був скинутий козаками з гетьманства
і вбитий одним з них. Це була чорна отрута злої, але без­
силої ненависті до всіх, хто ніс у собі незнищенний вогонь
національного ідеалу України. Втім, очорнити та оббреха­
ти таких людей не вдавалося ніколи. Рано чи пізно прав­
да випливала і постаті знову осявало природне світло
величі.
Найкращу епітафію гетьману України на вигнанні Пи­
липу Орлику склав його син, соратник і продовжувач спра­
ви боротьби за українську ідею в Європі Григір-Петро
Орлик. У листі до міністра закордонних справ Франції
Амельо він писав: «Ви не можете уявити собі мого горя;
батько був для мене всім: другом, дорадником і вождем.
Він був живим доказом, що людина в принципах може
донести раз з’ясовані ідеали до кінця свого життя». Ще
більш вдало і ємко схарактеризував Григор діяльність бать­
ка в листі до Людовіка XV: «Завзяття, з яким мій батько
до кінця своїх днів переносив найбільш жорстокі нещастя,
найбільші розчарування і примхи долі, попадаючи в них
внаслідок своєї вірності спільним інтересам, — здобуло
йому пошану не лише в державах, зацікавлених його пла­
нами й законними заходами, але навіть і в тих державах,
проти яких він працював для підтримки інтересів своєї
батьківщини й нації». Після смерті батька Григір заходив­
ся шукати його архів. З Ясс надійшла звістка, що папери
зникли. Тільки через дванадцять років Григір дізнався,
що один купець з Царгороду, який був зв’язаний з Мав­
рокардато, має папери батька. 4 липня 1756 року Григір
надіслав настійливого листа французькому послові Верже-
ну з проханням за будь-яку ціну дістати документи гетьма­
на. Після смерті в 1759 році Григора Орлика справа геть-
мана-батька віддалась забуттю, його паперами ніхто не
цікавився. Французький уряд спочатку взяв архів генерала-
поручика Григора Орлика на перегляд, деякі документи
залишилися в таємному кабінеті Людовіка XV та адмі­
ністративному відділі державного архіву, інші — повернуті
вдові Олені Орлик з роду Дентевіль. Саме в замку Ден-
тевіль і зберігався архів Орликів.
Знайдення архіву Орлика дозволило висвітлити ще
один бік його діяльності, без якого образ гетьмана як лю­
дини був би неповним, — його інтелектуальний розвиток
та любов до книг.
Пилип Орлик знав чимало мов. Окрім української,
російської та польської, він вивчав в академії класичну
латину, а ще французьку, італійську, новогрецьку, швед­
ську, німецьку, болгарську, сербську, «геленську». На біль­
шості з них писав. Книга була для нього не лише джерелом
інформації та резервом мудрості, а й величним пам’ятни­
ком людського духу. В його щоденнику за 1722 рік є зна­
менна фраза: «Книжки подібні до живих істот. Оправлені
в шкіру, вони тремтять в руках неуків». 22 березня того ж
року грецький архімандрит показував Орлику рукописне
Євангеліє від Іоанна на пурпуровому пергаменті, яке було
написано у II столітті. Гетьман був вражений і зазначив:
«Оцей блідий пергамент викликає чари минулого, думу та
мрії тих людей».
Орлик читав багато і в основному з теології, історії та
політики, любив також художні твори й особливо старав­
ся здобути газети. В його паперах було знайдено нотатки
з французьких, італійських, німецьких та найбільш поін­
формованих на той час голландських часописів. Орлик
майже не розлучався з Псалтирем (мав французькою та
латинською мовами), Еклезіастом, творами святого Авгус-
тина. Він повідомляв, наприклад, що з захопленням пере­
читав вісім томів Златоуста. Святе Письмо й отців церкви
гетьман читав вдумливо і часто робив нотатки чи виписки,
завважуючи думки, близькі йому та його долі. Дуже пока­
зові цитати з Псалтиря:
«Краща частина мого життя протекла в бідах, мої най­
кращі роки — в сльозах, мої сили надломлені.
Вороги кинули мене в безодню бід, де я завжди оточе­
ний тьмою й видом смерті.
Мої вороги — в своїй ненависті дійшли до краю.
Нехай мої вороги не матимуть більше задоволення ба­
чити, як я страждаю.
Його землі були пограбовані, а він зробився забавою
своїх сусідів.
Про мене навіть перестали думати, вважаючи, що я вже
помер.
Я був молодий, тепер я старий, і я ніколи не бачив,
щоб праведного чоловіка покинув Господь Бог.
0 Боже, мій добрий, ніжний та ласкавий, зглянься наді
мною й пожалій мене в моїм становищі!»
Однак теологія була не єдиною галуззю пізнань та ін­
тересів Пилипа Орлика. Про це свідчить вміст його біб­
ліотеки. Перше книжкове зібрання Орлика загинуло після
Полтавської битви, про що він писав в одному з своїх
листів 1730 року: «І тоді я втратив усе своє... майно, ...
старі гарні книги». Нову бібліотеку гетьман почав збирати
вже перебуваючи в еміграції, і тому вона складалася цілком
з іноземних видань.
Відзначимо, що гетьман мав твори Шекспіра, хоч на
той час великий англієць ще зовсім не був оцінений чита­
чами та критикою. Залишилися нотатки Орлика францу­
зькою мовою з «Річарда III» та «Короля Ліра» 1728 року:
«Ті, що живуть на вершинах, завжди побиваються вітра­
ми, й коли падають, розбиваються в шматки.
Я згубив назавжди своє королівство.
1 ось він бідна людина, слаба й у погорді у всіх».
У бібліотеці Орлика був представлений також Данте,
якого гетьман дуже любив, і навіть Мольєр. Голландське
видання «Телемака» Фенслона (1719) Орлик купив у Шве­
ції і читав на шляху до Салонік. Він так цінив цю книгу,
що, забувши її під подушкою в готелі, посилав по «Теле­
мака» слугу. Можливо, саме ця книга навіяла думку, ви­
словлену в листі до митрополита в Єрусалим (21 червня
1729): «Ніколи в житті сила не може переконати людей,
вона робить лицемір’я... Ніколи не треба примушувати
людей міняти свою віру».
Не можна не згадати також про стосунки Орлика з
Вольтером. 29 грудня 1729 року Григір писав батькові:
«Я довідався, що якийсь французький шляхтич складає
докладну історію життя КарлаХІІ». Це був Вольтер. Григір
зав’язав з ним стосунки і розповів про гетьмана та його
взаємини зі шведським королем. Вольтер загорівся і про­
сив бодай якісь матеріали для своєї історії. Пилип Орлик
відразу ж надав автору «Історії Карла XII» цілу низку ма­
теріалів і спогадів. 6 березня 1730 року Григір повідомляв
гетьмана: «Всі матеріали для життєпису короля Карла XII
я передав у належні руки... Тут дуже задоволені ними...
Що особливо цікаве, це відомості про гетьмана Мазепу, й
те, що Ви розповідаєте про його проекти. Тільки Ваша
Екселенція, що знає досконало цей проект, могла так його
викласти... Як життєпис Карла XII побачить світ..., всі
дізнаються про справжній проект блаженної пам’яті геть­
мана Мазепи й старшин Козацької Нації, які досі так
жорстоко страждають».
Отже, сторінки Вольтерової «Історії Карла XII» про
Івана Мазепу написані за допомогою матеріалів, що надав
Пилип Орлик. Сам автор високо цінував дружбу з гетьма­
ном та його допомогу. Він подарував Орлику примірник
книги у червоній шкірі з гербом Орликів. На жаль, під час
Великої французької революції книга зникла.
В історії України діяльність Пилипа Орлика оцінюєть­
ся по-різному навіть найкращими представниками ук­
раїнської історіографії та біографами гетьмана, хоч усі
вони виявляють до нього шану. Його вважали романтич­
ним героєм типу Дона Кіхота, який протягом усього жит­
тя був вірним своїм ідеалам, перенісши усі випробування
долі, боровся за Ідею і мав фантастичний оптимізм та
високі моральні якості. Це був «останній і найліпший із
справжніх мазепинців».
Кожна епоха оцінює політичних діячів з точки зору
сучасної потреби в тій чи іншій діяльності, шукає в них
початки чи розвиток наболілих проблем. З цього погляду,
постать Орлика для нашого часу є найбільш виразною і
необхідною. Україна зараз іде тим же шляхом, живе тими ж
ідеями, якими жив і за які боровся гетьман Пилип Орлик.
Це ідеї суверенної, вільної, єдиної соборної України. Геть­
ман Пилип Орлик не був українцем за народженням, але
став ним по духу та діяльності.